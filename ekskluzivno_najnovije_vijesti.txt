['Na zagrebačkom Županijskom sudu u petak su na ponovljenom suđenju zbog primanja mita u aferi “Crosco” nepravomoćno osuđeni bivši direktor INA-e nekadašnji predsjednik uprave Crosca Bojan Milković te bivši voditelj remonta platformi u toj kompaniji Miroslav Pacak.\n Milković je osuđen na jedinstvenu kaznu zatvora od četiri godine, a Pacak na tri i po godine.\n Milkoviću se oduzima imovinska korist veća od 500.000 eura, a Pacaku oko 480.000 eura.\n Također, Milkoviću je oduzeta slika Mersada Berbera “Dama u bijelom” te skupocjeni mobitel, koji su, prema optužnici, bili dio mita, a obojica nepravomoćnih osuđenika moraju platiti 2.000 eura sudskih troškova, prenosi Hina.\nPet do deset posto mita od ugovorenog posla\n Milković i Pacak su na prvom suđenju nepravomoćno oslobođeni optužbi jer je sud smatrao kako nije dokazano da su uzeli mito.\n Nakon Uskokove žalbe prvostepena presuda je ukinuta, pa je postupak vraćen na ponovno suđenje.\n Optužnica je teretila Milkovića i Pacaka da su od 2002. do 2009. godine dodjeljivanje poslova drugim poduzećima uvjetovali davanjem mita od pet posto neto vrijednosti ugovorenog posla, odnosno u drugim slučajevima deset posto od vrijednosti ukupno izvedenih radova.\n Milković je uhapšen u martu 2011. godine, a Pacak mjesec kasnije, pri povratku iz Tunisa.\nOptužnica protiv njih je podignuta krajem te godine, dok im je prvo suđenje počelo u septembru 2012. godine.', 'Slovenski parlament raspravlja o poništavanju određenih kazni, izrečenih u vrijeme pandemije korona virusa, za koje je Ustavni sud odlučio da su neustavne.\n Vlada i zastupnici vladajuće koalicije naglašavaju da ukidanjem tih kazni ispunjavaju jedno od ključnih obećanja predizborne kampanje.\n U opoziciji kažu da je riječ o opasnom presedanu, jer se parlament miješa u otvorene postupke sudske vlasti, a postavlja se pitanje budućeg poštivanja mjera.\nDetalje donosi Gašper Lubej.', 'Učešće na predstojećim izborima u Crnoj Gori najavilo je 16 koalicija, partija i građanskih pokreta, što do sada nije zabilježeno u historiji crnogorskog parlamentarizma.\nAnalitičari ocenjuju da su pojedine koalicije i predizborni savezi bili očekivani, kao i da su velike partije odlučile da na ovim izborima više ne budu utočište za male stranke.', 'U Skupštini Srbije u toku je nastavak sjednice o tragedijama koje su se dogodile početkom maja.\n Na dnevnom redu su sigurnosna situacija u zemlji, utvrđivanje odgovornosti za masovna ubistva, ali i prijedlog za glasanje o nepovjerenju ministru unutrašnjih poslova Bratislavu Gašiću.\nSjednica se održava na zahtjev dijela opozicijskih stranaka nakon dva masovna ubistva u kojima je ubijeno 18 osoba, među kojima mnogo djece.', '“Vlast se ne može ograđivati od poplava govoreći kako se ovo svima dešava, bez rješavanja konkretnih pitanja, a to su regulisanje svih procesa i pojava koje se dešavaju, i mi to htjeli ili ne htjeli moramo uraditi ako mislimo živjeti u područjima riječnih dolina”, kaže Muriz Spahić, profesor na Prirodno-matematičkom fakultetu Univerziteta u Sarajevu.', 'Više udruženja poljoprivrednika organizuje danas proteste, nakon što su jučer propali razgovori s Vladom Srbije.\n Nezadovoljni poljoprivrednici okupljaju se u više gradova širom Srbije i organizovat će protestne vožnje.\n Poljoprivrednici od Vlade traže subvencije, ukidanje poreza, bolje otkupne cijene proizvoda.\nProteste u Novom Sadu prati Ognjen Zorić.', 'Jakov Milatović položio je zakletvu za trećeg predsjednika Crne Gore.\n Svečana ceremonija održana je u parlamentu u Podgorici umjesto na tradicionalnoj svečanosti u Cetinju.\nOsim zvaničnika zemalja regije, ceremoniji su prisustvovali i predstavnici Evropske unije i Sjedinjenih Američkih Država.', 'Slovenija je prije deset mjeseci počela sa uklanjanjem bodljikave žice na granici sa Hrvatskom, a danas je krenuo i projekt skidanja panelnih ograda.\n Prepreke su bile postavljene krajem 2015. godine u vrijeme migrantske krize, a njihovo brzo uklanjanje bilo je jedno od predizbornih obećanja nove vlade Roberta Goloba.\nZašto vlada kasni sa ispunjenjem obećanog i kako žive ljudi u pograničnom području, u priči Gašpera Lubeja.', 'U Skupštini Srbije održana je sjednica na kojoj se raspravljalo o tragedijama koje su se u toj zemlji dogodile početkom maja.\n Zastupnici su raspravljali i o bezbjednosnoj situaciji, utvrđivanju odgovornosti za masovna ubistva, kao i o prijedlogu za izglasavanje nepovjerenja ministru unutrašnjih poslova Bratislavu Gašiću. Sjednica Skupštine održana je na zahtjev dijela opozicionih stranaka.\n Premijerka Srbije Ana Brnabić predstavila je izvještaj o bezbjednosti i najavila da će elektronski sistem za prijavu nasilja nad djecom početi da radi od sutra.\n Istovremeno, nastavljaju se aktivnosti na razoružavanju.\nJelena Milutinović je pratila sjednicu Skupštine Srbije.', 'Vlada Srbije ukinula je obavezu plaćanja konverzije za državno građevinsko zemljište.\n To se u najvećoj mjeri odnosi na vlasnike privatiziranih kompanija.\nDok predstavnici vlasti kažu kako je cilj da se olakša procedura za izdavanje građevinskih dozvola, kritike zbog te odluke stižu iz brojnih organizacija.', 'Skoplje, umjesto urbanističkog razvoja u širinu, ulagačima omogućava gradnju u već urbaniziranim kvartovima i zelenom pojasu Vodna.\n Zbog planiranja koje je uglavnom u interesu zarade, grad nema dovoljno parkinga, a pješaci moraju hodati saobraćajnicama.\nViše u priču Al Jazeerine Milke Smilevske.', 'Jaka kiša na sjeverozapadu Bosne i Hercegovine i dalje uzrokuje poplave i klizišta. Najteže je u Unsko-sanskom kantonu, gdje su pojedine općine proglasile stanje prirodne nesreće.', 'Sutra će u Beogradu biti održan miting u organizaciji Srpske napredne stranke.\n Predsjednik Srbije Aleksandar Vučić rekao je da će biti najveći u historiji Srbije.\n Već danima se na društvenim mrežama objavljuju informacije o pritiscima na zaposlene u preduzećima i državnim ustavnovama da prisustvuju mitingu.\nOpozicijske stranke i nevladine organizacije pozivaju Vučića da otkaže skup kako se ne bi pravile još veće podjele u društvu.', 'Većina stranaka u Crnoj Gori predala je sinoć, uoči samog isteka roka, liste za vanredne parlamentarne izbore zakazane za 11. juni, piše Beta.\n Rok za predaju listi Državnoj izbornoj komisiji istekao je u ponoć.\n Prethodnih dana partije parlamentarne većine su raskinule dosadašnje političke saveze i formirale nove, a lideri i funkcineri svih opozicionih partija su se povukli sa čelnih pozicija.\nSpajić predvodi Pokret ‘Evropa sad’\n Pokret Evropa sad, koji će, sudeći prema dosadašnjim rezultatima lokalnih i predsjedničkih izbora, biti okosnica buduće Vlade, predao je izbornu listu koju predvodi lider Milojko Spajić.\n Na listi ima nekoliko prepoznatljivijih kadrova iz nekoliko drugih manjih stranaka koje sa njima nastupaju u koaliciji, ali i bivši savjetnik za bezbjednost Dritana Abazovića dok je bio potpredsjednik Vlade, koji ga je napustio.\n Mediji su prethodnih dana pisali o svađi na Predsjedništvu oko sastava liste između Spajića i novoizabranog predsjednika Crne Gore Jakova Milatovića, koji je potpredsjednik tog pokreta.\n Mediji već mjesecima pišu o dvije struje unutar tog saveza koje sa jedne strane predvodi Spajić a sa druge Milatović, ali i da Spajić ima kontrolu nad strankom, bez obzira što je Milatović ostvario historijski rezultat na predsjedničkim izborima kada je osvojio 60 posto glasova, odnosno 230.000, što je najveća podrška koju je neko dobio u novijoj crnogorskoj historiji, pišu agencije.\n Listu je predala i Demokratska Crna Gora i Građanski pokret URA pod sloganom “Hrabro se broji!”. Nosilac liste je lider Demokrata Aleksa Bečić.\n Na listi je premijer u tehničkom mandatu Abazović. Te dvije stranke su jedno vrijeme bile žestoko suprotstravljene i razmjenjivale su teške optužbe, ali su uoči izbora odlučile da na njih izađu zajedno.\n URA Dritana Abazovića je na prethodnim izborima, 2020. godine, bila tas na vagi sa četiri zastupnika i odlučila da nakon 30 godina DPS pošalje u opoziciju. Sada bi se, prema istraživanja javnog mnijenja, da je izašla samostalno borila za cenzus.\nDF ne nastupa zajedno\n Demokratski front (DF) koji je bio najbrojnija koalicija parlamentarne većine je odlučio da ne nastupa zajedno.\n Predstavnici koalicije koju čine Nova srpska demokratija (NSD), Demokratska narodna partija (DNP) i Radnička partija, predali su Državnoj izbornoj komisiji listu “Za budućnost Crne Gore”. U vrhu stranke je većina starih prepoznatljivih kadrova.\n Andrija Mandić, lider Nove srpske demokratije, Milan Knežević, predsjednik Demokratske narodne partije i Nebojša Medojević, vođa Pokreta za promjene, saopštili su 14. maja na zajedničkoj press-konferenciji da nastavljaju političku borbu pojedinačnim djelovanjem.\n Pokret za promjene tako nastupa samostalno a predvode je stari kadrovi, zbog čega je jedan dio funkcionera napustio tu stranku, piše Beta.\n Koalicija koju čine Socijalistička narodna partija (SNP) i Demos predala je Državnoj izbornoj komisiji izbornu listu. Koalicija će nastupiti pod sloganom “Za tebe”.\n Nosilac liste je predsjednik SNP-a Vladimir Joković. Nekoliko čelnih funkcionera te partije, koja je takođe bila među partijama vlasti i sada je u Vladi Dritana Abazovića, među kojima je i nekoliko ministara ali i predsjednica parlamenta Danijela Đurović, odbilo je da se nađe na listi te stranke nezadovoljni kadrovskim sastavom.\nPodmlađena lista koju predvodi DPS\n Koalicija Demokratske partije socijalista (DPS), Socijaldemokrata (SD), Liberalne partije (LP) i Demokratske unije Albanaca (DUA) predala je ranije juče listu za parlamentarne izbore 11. juna pod nazivom “Zajedno! Za budućnost koja ti pripada!”.\n Na listi nema “starih” kadrova i funkcionera koji su u dijelu javnosti prepoznati kao kontroverzni i lista je značajno podmlađena.\n Promjene su uslijedile poslije ostavke višedecenijeskog predsjednika stranke Mila Đukanović, nakon što je izgubio na predsjedničkim izborima od Jakova Milatovića iz Pokreta Evropa sad. Listu predvodi v.d. predsjednika stranke Danijel Živković.\n Listu je predala i procrnogorska Socijaldemokratska partija (SDP) koja se u posljednji trenutak odlučila na samostalni nastup i koju prevodi gradonačelnik Cetinja Nikola Đurašković.\n Na izborima će nastupati i manjinske stranke, nekoliko novih stranaka i pokreta među kojima i Preokret Srđana Perića, bivšeg zastupnika.\n Analitičari ocjenjuju da su drastične političke prekompozicije očekivane nakon ‘političkog zemljotresa’ u vidu odlaska Đukanovića s vlasti i čela DPS.\n Profesor međunarodnih odnosa na Bostonskom univerzitetu Vesko Garčević kaže međutim da je iznenađen brzinom tih promjena. “Iako sam predvidio, pregrupisavanje sam očekivao nakon izbora 11. juna”, rekao je on za Radio Slobodna Evropa.\nOn smatra da do rekonstrukcija unutar partija dolazi i usljed straha od uspjeha pokreta Evropa sad, koji ulazi u biračko tijelo DF-a ali i DPS-a.', 'Imenovanje prvog čovjeka Federalne uprave policije (FUP) godinama je kamen spoticanja unutar vladajućih političkih struktura u entitetu Federacija Bosne i Hercegovine.\n Od 2019. godine poništeno je nekoliko konkursa za izbor direktora FUP-a, pa i posljednji – prema tumačenju aktuelne federalne Vlade.\nNjena odluka da zanemari posljednji konkurs i Vahidina Munjića, koordinatora u kabinetu direktora, s činom glavnog inspektora, ovlasti da obnaša dužnost direktora na tri mjeseca, postala je predmetom sporenja i tužbi.', 'Zbog obilnih padavina, poplave i bujične vode ugrožavaju stanovnike Unsko-sanskog kantona na sjeverozapadu Bosne i Hercegovine.\n Najteže stanje je u pojedinim naseljima oko Bihaća i Sanskog Mosta, gdje je proglašeno stanje prirodne nesreće.\n Dio stanovništva je evakuisan i obustavljena je nastava u školama. Kantonalna uprava Civilne zaštite procjenjuje da su poplavljeni deseci objekata. U bihaćkom naselju Kulen-Vakuf zbog izlijevanja vode na cestu obustavljen je saobraćaj.\nU Sanskom Mostu je Emir Skenderagić.', 'Početkom ove godine Zavod za zdravstveno osiguranje i reosiguranje Federacije Bosne i Hercegovine preuzeo je od kantona nadležnost za provedbu biomedicinski potpomognute oplodnje u tom dijelu zemlje.\nPacijenti svjedoče da realizacija programa i njihovo liječenje nikad nisu počeli, a Federalno ministarstvo zdravstva da se u realizaciju krenulo “pravovremeno”.', 'Grupa od 200 roditelja djece iz beogradske Osnovne škole “Vladislav Ribnikar” traži da školska godina u toj ustanovi bude obustavljena.\n Ona je tragično završena 3. maja, poručuju, i svaki dan posijle toga nije njen nastavak nego pravljenje da se ništa nije dogodilo.\n Održavanje nastave nakon tog događaja pokušaj je nasilne uspostave normalnog stanja i štetna po razvoj velikog broja djece.\n Uoči početka nastave, koja je planirana za sutra, predstavnici Vlade Srbije razgovarali su s predstavnicima roditelja djece iz te škole.\nSjednica Vijeća roditelja koja je bila zakazana za danas – odgođena je.', 'U Beogradu traje treći protest “Srbija protiv nasilja“\n Hiljade građana okupile su se ispred Narodne skupštine Srbije, a potom su krenuli u mirnu šetnju do mosta Gazela na autoputu.\n Poslanici opozicionih stranaka su pozvali građane na novo okupljanje, nakon što vlasti nisu odgovorile na njihove zahtjeve postavljene nakon dvije masovne pucnjave u Beogradu i Mladenovcu početkom mjeseca, u kojima je ubijeno 18 osoba, većinom djece i mladih.\nAl Jazeerin Ognjen Zorić prati proteste.', 'Američke diplomate Derek Chollet i Gabriel Escobar izjavili su u četvrtak pred Odborom američkog Senata za vanjskopolitičke odnose da je politika SAD-a zasnovana na principu slobodna, prosperitetna i mirna Evropa te da je Zapadni Balkan nedostajući dio slagalice.\n Ocijenjeno je da su glavne prepreka stabilnosti na Zapadnom Balkanu neriješeni odnosi Srbije i Kosova kao i situacija u Bosni i Hercegovini.\n U tom kontekstu, savjetnik državnog sekretara Chollet rekao je da SAD neće dopustiti da se Bosna i Hercegovina “rasturi“, upozoravajući na politiku predsjednika bh. entiteta Republika Srpska Milorada Dodika, koji najavljuje secesiju od Bosne i Hercegovine.\n Bit će posljedica po one koji ugrožavaju Dejtonski mirovni sporazum u Bosni i HercegoviniH, kazao je Chollet.\n “Korupcija, demokratsko zaostajanje, zapaljiva retorika uznemiravaju i potkopavaju temelje Dejtona. Tome se protivimo i bit će posljedica zbog toga”, rekao je Chollet, Bosnu i Hercegovinu nazivajući zarobljenom državom.\n \t\t\n\n\n\t\t\t\t\t\n\t\t\t\t\t \n \t\t\t\t\t\n\t\t\t\t\n \n \t\t\n‘SAD će nastaviti koristiti sankcije’\n Specijalni izaslanik SAD-a za Zapadni Balkan Escobar rekao je da etnonacionalistički lideri Bošnjaka, Srba i Hrvata vode svoje političke igre te da ne prate javno dobro.\n “I dalje ćemo koristiti sankcije za one koji prijete ili potkopavaju institucije i Dejtonski sporazum”, kazao je Escobar, tražeći veće kapacitete u borbi protiv dezinformacija i korupcije u toj zemlji.\n Pred Odborom američkog Senata za vanjskopolitičke odnose Chollet i Escobar govore i o dijalogu Srbije i Kosova, utjecaju Kine i Rusije na regiju Zapadnog Balkana te o drugim važnim pitanjima za regiju.\nPrema Escobaru,\xa0 ukoliko ne dođe do sporazuma između Sribje i Kosova, Rusija će imati sve veći utjecaj na ovim prostorima.', 'U ponedjeljak je nastavljena nastava u beogradskoj osnovnoj školi “Vladislav Ribnikar“, 19 dana nakon masovnog ubistva.\n Časovi su skraćeni, bez ocjenjivanja i prozivanja, unatoč zahtjevu više od 200 roditelja da 3. maja, dan tragedije, bude proglašen krajem školske godine.\n Iz Ministarstva obrazovanja Srbije kažu da je nastava počela postepeno i u skladu s potrebama i željama djece.\nU školi je od jutros po šest policajaca u svakoj smjeni.', 'Zbog obilnih padavina u Bosni i Hercegovini poplave i bujične vode ugrožavaju stanovnike Unsko-sanskog kantona na sjeverozapadu Bosne i Hercegovine.\n \t\t\n\n\n\t\t\t\t\t\n\t\t\t\t\t \n \t\t\t\t\t\n\t\t\t\t\n \n \t\t\n Najteže stanje je u pojedinim naseljima oko Bihaća i Sanskog Mosta gdje je proglašeno stanje prirodne nesreće. Dio stanovništva je evakuiran i obustavljena je nastava u školama. Kantonalna uprava Civilne zaštite procjenjuje da su poplavljeni deseci objekata. U bihaćkom naselju Kulen-Vakuf bog izlijevanja vode na kolovoz na širem području obustavljen je i saobraćaj na putevima.\n Zbog ulijevanja pritoka, vodostaj rijeke Sane naglo raste zbog čega se očekuje izlijevanje iz korita, što bi dodatno otežalo stanje u Sanskom Mostu, gdje je jučer proglašeno stanje prirodne nesreće, javlja Anadolija.\n(Fena)\n Najteža situacija je u mjestima Vrše, Neprelje, Stari Majdan, Trnova kao i naseljima Alagića Polje i Zdena gdje su lokalni vodotoci izašli iz svojih korita i stigli do objekata, a pojedina su i poplavljena. Situacija se prati i formirani su punktovi za interventna djelovanja, ukoliko to bude potrebno.\n U Bihaću, osim u Kulen-Vakufu i Orašcu, situacija je sve teža u mjesnim zajednicama Srbljani, Kostela i Pokoj gdje se izlijeva Una i plavi poljoprivredna zemljišta, pomoćne i stambene objekte.\n „Stanje je iz sata u sat gore, skoro kao i prošle godine, a bojim se da će biti i gore. Voda je ušla u kuću, stavljamo vreće s pijeskom i ispumpavamo vodu, da spasimo bar nešto“, kazao je Adnan Jusić, mještanin Pokoja kod Bihaća.\nIznad kritične tačke\n Vodostaj Une jutros je 160 centimetara, što je za 60 centimetara iznad kritične tačke. Kiša neprekidno pada zbog čega se očekuju i veće poplave i u drugim mjestima.\n Ekipe Civilne zaštite i Crvenog križa konstantno su na terenu, dostavljaju namirnice, vreće s pijeskom i potrebnu mehanizaciju za ispumpavanje vode iz kuća kako bi se situacija držala pod kontrolom.\n U pomoć poplavljenim područjima uključuju se i građani koji donose hranu, vodu i pomažu na terenu.\n Na području Unsko-sanskog kantona građanima se preporučuje prokuhavanje vode za piće.\n(Anadolija)\nNove padavine\n U toku dana očekuju se nove padavine na području Unsko-sanskog kantona. Ipak, prema rezultatima simulacija prognostičkih sistema, tokom dana se očekuje stagnacija\xa0vodostaja i u toku večeri opadanje na gornjem i srednjem dijelu sliva Une.\n Na nizvodnom dijelu toka\xa0Une prognozira se porast vodostaja, tačnije na stanicama Bosanska Krupa, Bosanska Otoka i\xa0Krušnica.\n Na svim ostalim stanicama na vodnom području rijeke Save u FBiH bilježi se stagnacija i blagi porast\xa0vodostaja.\nKiša pada jakim intenzitetom\n Ipak, prema rezultatima simulacija prognostičkih sistema, očekuje se stabilno hidrološko\xa0stanje na vodnom području rijeke Save u FBiH na slivovima Vrbasa, Bosne i Drine, kao i na\xa0neposrednom slivu rijeke Save u Odžačkoj i Srednjoj Posavini, navodi se u saopćenju.\n Kiša u Unsko-sanskom kantonu (USK) od jučer ponovno pada jakim intenzitetom, te su u proteklih 48 sati evidentirane 83 litre padavina po metru kvadratnom.\n Vremenske neprilike uslovile su dalji porast vodostaja svih rijeka iznad kritičnih nivoa te ‘prezasićenost’ mnogih kanala za odvodnju oborinskih voda.\n Sve to prouzrokovalo je izlijevanje vode iz riječnih korita na brojnim kritičnim tačkama, aktivaciju klizišta i nažalost prodor vode u desetke objekata u Bihaću, Sanskom Mostu, Bosanskoj Krupi i Bosanskom Petrovcu.\n “Vatrogasci su u većini općina i gradova našeg kantona imali veliki broj tehničkih intervencija i drugih vrsta pomoći građanima. Veoma je teško bilo i evidentirati sve te intervencije, jer su sve jedinice u Bihaću, Sanskom Mostu, Bosanskoj Krupi i Bosanskom Petrovcu gotovo sve vrijeme na terenu. Prilikom nekih intervencija vatrogasci, nažalost, nisu ni mogli ništa učiniti zbog velike količine vode na terenu”, navedeno je iz Kantonalnog operativnog centra Civilne zaštite USK-a.\nNepovoljna vremenska prognoza\n Situacija je podjednako ozbiljna i teška u svim navedenim gradovima i općinama, a dodatno zabrinjava i nepovoljna vremenska prognoza za naredne dane.\n Kada je riječ o Bihaću, sada su ugrožena brojna naselja, uključujući Kulen-Vakuf, Pokoj, Klokot, Privilicu, Ripač, Kostela. Prema još nepotpunim i neslužbenim informacijama, poplavljeno je pedesetak stambenih i pomoćnih objekata.\n Najteža situacija je i dalje u okolini Kulen-Vakufa, s obzirom na to da je zbog izlijevanja vode onemogućen i saobraćaj na putnim pravcima Kulen-Vakuf – Martin Brod, Kulen-Vakuf – Klisa i Orašac – Ćelije.\n Spasilački timovi Službe civilne zaštite Grada Bihaća od jučer su imali nekoliko intervencija i evakuacija osoba koje su ostale odsječene od naselja, što je potvrdio i gradonačelnik Bihaća Elvedin Sedić. Istaknuto je kako je najbitnije da nema životno ugroženih.\n Sve raspoložive nadležne službe i spasilački timovi su danonoćno na terenu, a više zvaničnih informacija bit će dostupno tokom dana.\n(Pixsell)\nOčekuje se vodeni val Save\n Tokom srijede očekuje se veliki vodeni val rijeke Save iz Slovenije, kao i maksimalni vodostaji Kupe u Karlovcu i Une u Hrvatskoj Kostajnici gdje su od jutros na snazi vanredne mjere odbrane od poplave, objavile se u utorak Hrvatske vode, javlja Hina.\n Formiranje vodenog vala Save procjenjuje se na razini 1800 do 2000 prostornih metara u sekundi, a\xa0visoki vodostaji Kupe očekuju se na karlovačkom, petrinjskom i sisačkom području te osobito rijeke Une na kostajničkom području.\n U protekla\xa024 sata pale su znatne količine oborina na području gotovo cijele Hrvatske u prosjeku između 10 i 40 mm.\n Upućen je zahtjev za osiguranje dodatnih snaga i sudjelovanje pripadnika Hrvatske vojske na provedbi mjera odbrane od poplava u idućim danima.\nIzlile se Otuča i Zrmanja\n Za potrebe snižavanja vodostaja Save na sisačkom i jasenovačkom području, od jutros\xa0su otvorene ustave Prevlaka i Trebež, putem kojih se dio vode\xa0upušta u retenciju Lonjsko polje.\n Najviše kiše palo je u\xa0zadarskom\xa0zaleđu, u\xa0Gračacu 256 mm, Kninu 56 mm, Šibeniku 37 mm, odnosno na slivovima Zrmanje (Obrovac) i Otuče (Gračac).\n \t\t\n\n\n\t\t\t\t\t\n\t\t\t\t\t \n \t\t\t\t\t\n\t\t\t\t\n \n \t\t\n S obzirom na izuzetno velike i intenzivne oborine te tlo zasićeno vodom, došlo je do naglog porasta i izlijevanja Otuče u Gračacu \xa0te Zrmanje u Obrovcu.\n Izlijevanje Otuče uzrokovalo je plavljenje brojnih objekata i infrastrukture.\nNa lijevoj obali rijeke Zrmanje došlo je do prelijevanja vode preko zida, a ujedno je i voda kroz kanalizacijski sistem počela ulaziti u niže dijelove Obrovca i ugrožavati objekte. Procjena je kako je ugroženo pedesetak kuća.', 'Niz je problema s pitanjem državne imovine u BiH, nad kojom je zabrana raspolaganja, zbog nametnutog zakona OHR-a.\n Lokalne zajednice često se žale da im je time ugrožen razvoj, a neke su dio zemljišta jednostavno prepisale na sebe.\nAli postoje ipak načini kako državno zemljište može biti iskorišteno, primjerice za podizanje tvornice, a da država nije oštećena.', 'Širom Srbije poljoprivrednici traktorima blokiraju saobraćajnice – nezadovoljni stanjem u poljoprivredi.\n Traže veće subvencije, veće premije za mlijeko, olakšice za kupovinu goriva.\n Dosadašnji pregovori s predstavnicima vlasti, kažu, nisu dali rezultate pa pritisak s ulica vide kao jedini način da skrenu pažnju na nagomilane probleme poljoprivrednih proizvođača i stočara.\n Blokade će, kažu, trajati po nekoliko sati.\nJelena Milutinović prati proteste.', 'Bosna i Hercegovina se dugo suočava sa problemom nelegalnog oružja. Prema procjenama, među građanima je blizu 750 hiljada komada, što je gotovo dvostuko više od zvanično registrovanog oružja. Iz Evropske unije svim zemljama zapadnog Balkana nude i finansijsku pomoć u kontroli vatrenog oružja.', 'Sve rijeke na području Sisačko-moslavačke županije protekle su noći bile u opadanju, što znači da je najveći vodeni val već prošao, prenosi Hina.\n Posebno je važno što je Kupa u cijelom toku od Karlovca do Petrinje i ušća u Savu kod Siska u laganom opadanju, pa je i najveća opasnost od poplava prošla. Vanredno stanje je još na snazi uzvodno u Farkašiću.\n \t\t\n\n\n\t\t\t\t\t\n\t\t\t\t\t \n \t\t\t\t\t\n\t\t\t\t\n \n \t\t\n Sava je u padu uzvodno i nizvodno od Siska, od Dubrovčaka do Jasenovca, gdje je u 8:00 sati zabilježen vodostaj od 853 centimetra.\n Rijeka Una je u osjetnom padu i povukla se s kostajničkih ulica i pounjskih prometnica. U Hrvatskoj Dubici je vodostaj pao za 160 centimetara.\n Sve dežurne službe još su u stanju pripravnosti i nastavljaju rad na sanaciji nasipa, kako ne bi bilo mogućih iznenađenja. Ujedno se saniraju štete na prometnicama i stambenim zgradama.\nOpadaju vodostaji Une i Sane\n Vodostaji rijeka Une i Sane u Novom Gradu su u opadanju, saopšteno je iz lokalnog Centra za obavještavanje, javlja RTRS.\n Vodostaj Une u Novom Gradu jutros je 394 centimetra, što je za 68 centimetara manje nego dan ranije, a vodostaj Sane 410 centimetara, što je 80 centimetara manje nego u petak ujutro.\n \t\t\n\n\n\t\t\t\t\t\n\t\t\t\t\t \n \t\t\t\t\t\n\t\t\t\t\n \n \t\t\n Načelnik opštine Novi Grad Miroslav Drljača rekao je da je vodostaj rijeke Une ispod kote redovne odbrane od poplava, ali da nadležne službe i dalje rade na sanaciji posljedica. Prema njegovim riječima, danas se ispumpava voda u naseljima Mlakve i Radišići, iz kojih je evakuisano 26 osoba.\nU Novom Gradu je zbog poplava neprohodno više lokalnih puteva, a ima i više odrona.', 'Od masovnog ubistva u OŠ Vladislav Ribnikar u Beogradu, a dan kasnije, i u selima u okolici Mladenovca i Smedereva protekle su dvije sedmice.\nDvije sedmice u kojima se u javnosti Srbije nižu pitanja o odgovornosti nadležnih, učinkovitosti sistema prevencije nasilja, ali i neprestano upozorava da se s adekvatnim i dugoročnim odgovorima na krizu bez presedana mora početi odmah.', 'Situacija s poplavama na sjeverozapadu Bosne i Hercegovine se stabilizuje.\n Nastavljaju opadati vodostaji Une i Sane, ali je u Unsko-sanskom kantonu još na snazi stanje prirodne nesreće.\n U blagom porastu je vodostaj Save na sjeveru zemlje, u područu Gradiške i Srpca, ali iz Civilne zaštite Republike Srpske navode da nema opasnosti od većeg izlijevanja rijeke.\nU Bihaću je Aida Hadžimusić.', 'O sigurnosnoj situaciji u Srbiji nakon dvije masovne pucnjave raspravljalo se u Skupštini na zahtjev stranaka dijela opozicije. Premijerka je podnijela izvještaj, a bilo je riječi i o utvrđivanju odgovornosti za masovna ubistva, kao i prijedlogu za izglasavanje nepovjerenja ministru unutrašnjih poslova Bratislavu Gašiću.', 'Dojave o podmetnutim eksplozivnim napravama koje su u srijedu stigle na elektronske adrese 78 osnovnih i 37 srednjih škola u beogradskim opštinama su lažne, potvrđeno je Tanjugu u Mnistarstvu unutrašnjih poslova (MUP) Srbije.\n Na adrese više od 100 beogradskih škola u srijedu ujutro upućene su dojave o navodno postavljenim bombama, što je, nakon nedavnog masovnog ubistva u osnovnoj školi “Vladislav Ribnikar”, izazvalo novo uznemirenje javnosti.\n Policija je do kasnog poslijepodneva pregledavala škole, dok je prijepodnevna nastava prekinuta.\n Dojave su upućene školama u prigradskim naseljima Kotež, Grocka, Resnik te u Novom Beogradu, Zemunu, na Banovom Brdu, ali i centru grada, gdje je roditelje učenika škole “Drinka Pavlović” dočekala poruka da ne dovode djecu, javili su beogradski mediji.\nVišestruka ubistva 3. i 4. maja\n Iz Treće beogradske gimnazije, u koju je, također, stigla dojava o bombi, saopćeno je da će prijepodnevna smjena biti organizirana online, a popodnevna “u skladu sa situacijom”.\n MUP Srbije je potvrdio agenciji FoNet kako su “u više škola na teritoriji Beograda upućene dojave o bombama”, a provjere su provodili pripadnici protudiverzijskih ekipa MUP-a.\n Ministarstvo obrazovanja Srbije saopćilo je da su dojave stigle na meil adrese 78 osnovnih i 37 srednjih škola u beogradskim općinama.\n Zbog sigurnosti učenika i zaposlenih, nastava u prvoj smjeni je prekinuta do okončanja policijskog pregleda, dok su pojedine škole već pregledane i nastava u njima se odvija bez problema.\n Dojave o postavljenim bombama dolaze dvije sedmice nakon što je 3. maja u beogradskoj osnovnoj školi 13-godišnji učenik iz očevih pištolja ubio osmero školskih kolega i zaštitara, a ranio šestero učenika i nastavnicu.\n Jedna od ranjenih djevojčica preminula je 15. maja.\nPredato 20.000 komada oružja\n Dan kasnije u tri sela kod Mladenovca 21-godišnjak je iz automatskog oružja i pištolja ubio osam, uglavnom mlađih osoba, a ranio 14.\n Obojica počinitelja su uhapšena, osumnjičeni iz Mladenovca je priznao zločin, a 13-godišnji učenik po zakonu ne može biti krivično odgovoran.\n Uhapšeni su i očevi obojice napadača i određen im je pritvor.\n U Srbiji je od 8. maja u toku akcija predaje nelegalnog oružja, bez dokaza o porijeklu i bez krivične odgovornosti, a do utorka navečer predano je otprilike 20.000 komada raznog oružja te približno milion komada municije različitog kalibra i minsko-eksplozivnih sredstava.\nAkcija na poziv MUP-a traje do 8. juna, nakon čega će, kako je najavio državni vrh, uslijediti pretresi kuća i stanova, uz stroge novčane i zatvorske kazne.', 'Predsjednik bh. entiteta Republika Srpska Milorad Dodik boravi u Rusiji, a najavljen je i njegov sastanak sa ruskim predsjednikom Vladimirom Putinom. To je drugi put da se Dodik sastaje sa čelnikom Rusije otkad je ta zemlja pokrenula invaziju na Ukrajinu. Uslijedile su zato reakcije bosanskohercegovačkih i međunarodnih zvaničnika.', 'Optužno vijeće zagrebačkog Županijskog suda potvrdilo je optužnicu protiv bivšeg predsjednika Uprave državne kompanije Janaf Dragana Kovačevića i još šest osoba.\n USKOK Kovačevića tereti da je od nekoliko poduzetnika primio milion eura mita i dva stana, kako bi njihovim firmama namjestio milionske poslove s državnom kompanijom koja upravlja naftovodima i terminalima. Kovačević je uhapšen u septembru 2020, a USKOKU su trebale dvije godine da podigne optužnicu protiv njega. Osim Kovačevića, pred sud će biti izvedena još dva direktora Janafa te četiri poduzetnika.\n Kovačević tvrdi da je riječ o politički montiranom procesu, čiji je cilj bio maknuti ga s čela uspješne državne kompanije.\nNikolina Zavišić donosi više detalja.', 'U Bosni i Hercegovini stanje s poplavama se nastavlja stabilizovati. Vodostaji rijeka opadaju i nema novih padavina.\nU Unsko-sanskom kantonu, na sjeverozapadu zemlje, još je na snazi stanje prirodne nesreće. Pojedina naselja su još odsječena, a volonteri čamcima dostavljaju potrepštine i pomoć.', 'Premijer Hrvatske Andrej Plenković rekao je da je situacija u Karlovcu pod kontrolom i da se prati situacija u drugim županijama, posebno Sisku gdje je popustio nasip, dodao je da su ogromni napori napravljeni u odbrani od poplava i najavio pomoć Vlade u nadoknadi šteta, prenosi Hina.\n Premijer je u Karlovcu sudjelovao na sastanku\xa0s ministrima Davorinom Božinoviće, Tomom Medvedom i Mariom Banožićem, ravnateljem Hrvatskih voda Zoranom Đurokovićem te lokalnom zajednicom i nadležnim službama o daljnjim aktivnostima svih sastavnica sustava domovinske sigurnosti i Civilne zaštite.\n Zahvalio je svima koji su sudjelovali u odbrani od poplava.\n \t\t\n\n\n\t\t\t\t\t\n\t\t\t\t\t \n \t\t\t\t\t\n\t\t\t\t\n \n \t\t\n “Možemo reći da je\xa0dio grada obranjen, pogotovo onaj dio koji su ranije obično bili u najgoroj situaciji – Mostanje, Mala Švarča, Logorište, dok\xa0u nekim drugim dijelovima ima određenih šteta”, rekao je Plenković, istaknuvši da se može reći da je situacija u ovome trenutku pod kontrolom.\n Dodao je da se prati situacija u drugim županijama, posebno u Sisačko-moslavačkoj županiji, a potpredsjednik Vlade i ministar hrvatskih branitelja Tomo Medved\xa0će otići u Sisak gdje je popustio nasip uz Savu.\nRizična područja\n “Bitno je da je trenutno situacija bolja nego što je bila prije nekoliko dana, primjerice u Zadarskoj županiji u Obrovcu”, kazao\xa0je, najavivši da će se aktivnosti svugdje nastaviti.\n Premijer je najavio da će sutra na Vladi imati privremeni izvještaj o ukupnom stanju vezano za aktualne poplave u Hrvatskoj nakon čega će pomoći pojedinim županijama da se nadoknadi šteta koja je nastala.\n Na upit o obeštećenjima kazao je da treba voditi računa o nekoliko stvari – samoprevenciji temeljenoj na karti rizika\xa0gdje je izgledno da se dogodi poplava, koju imaju Hrvatske vode, zatim na daljnjim retencijama te o mogućnosti osiguravanja objekata.\n “Čuli smo od gradonačelnika da ima lokacija gdje su ljudi izgradili kuće, a osiguravajuće kuće ne žele dati osiguranje jer i oni imaju kartu rizika i znaju da se radi o\xa0rizičnim područjima”, dodao je.\nTraje borba sa poplavama\n I dalje traje borba s poplavama, no situacija je pod kontrolom, a tokom noći najteže je bilo u Karlovcu i Hrvatskoj Kostajnici gdje je na snazi izvanredno stanje za Koranu, Kupu i Unu, rekao je u četvrtak Tomislav Novosel iz Glavnog centra za odbranu od poplava Hrvatskih voda, javlja Hina.\n Karlovac će danas posjetiti i predsjednik Vlade Andrej Plenković i održati radni sastanak s ministrima, lokalnom zajednicom i nadležnim službama o daljnjim aktivnostima svih sastavnica sistema domovinske sigurnosti i civilne zaštite s ciljem pomoći stanovništvu i sprječavanja šteta zbog porasta vodostaja. Nakon sastanka Stožera civilne zaštite dat će izjave za medije, a potom obići okolna područja.\n Iz Ravnateljstva civilne zaštite sinoć su poručili\xa0da je\xa0situacija na terenu u Karlovačkoj županiji ozbiljna, ali pod kontrolom. Sve službe su konstantno na terenu, grade se nasipi, pune dodatne vreće s pijeskom i distribuiraju u ugrožene dijelove.\n Vrh vodenog vala bio je oko ponoći za Kupu i Koranu i oko 22, 23 sata za Unu.\nOčekuje se opadanje Kupe i Korane\n Kupa je u Karlovcu u 2 sata dosegnula 840 cm, to je treći po veličini vodeni val od 1926. godine. Prvi je bio 1939., samo 20-ak cm viši od ovoga.\xa0Una je dosegnula 499 cm u Hrvatskoj Kostajnici, trenutno je u opadanju i opala je za 20-ak cm u odnosu na ponoć i najviši vodeni val, rekao je Novosel za Hrvatski radio..\n U idućih 24 sata očekujemo da Kupa i Korana u Karlovcu opadnu za oko pola metra. Vremenske prilike se smiruju danas i sutra, što će pogodovati da se situacija počne smirivati i na terenu, dodao je.\n U Hrvatskoj Kostajnice blago opadanje vodostaja\n Gradonačelnik\xa0Hrvatske Kostajnice\xa0Dalibor\xa0Bišćan rekao je da su na tom području vodostaji u blagom opadanju, ali ne i zaobilaznih voda\xa0 te nastavljaju s radom.\nIzvanredno stanje\n “Nakon izvanrednih mjera nastalo je izvanredno stanje koje su visoki vodostaji uzrokovali, procjeđivanje kroz tlo i zaobilazne vode koje su došle u ulice, ali ono što smo uspješno odradili u samoj borbi je smanjivanje same razine vode u ulicama naspram vodostaja u rijeci Uni”, rekao je Bišćan za Hrvatski radio.\n Cijelu noć ekipe dobrovoljnih vatrogasnih društava, Hrvatske vojske i podizvođača Hrvatskih voda radile su na dopunjavanju, to jest praćenja samog rada pumpi. Trenutačno imamo blago opadanje vodostaja, dodao je.\n Možemo reći, istaknuo je Bišćan, “nije tendencija opadanja i ovih zaobilaznih voda, tako da nastavljamo s radom kako ne bi opet došlo do povećanja u samim ulicama, jer vidimo da obilne padaline uzrokuju laganim nakupljanjem, to jest procjeđivanjem i daljnji dotok vode, samo ne iz rijeke, nego iz okolnih brežuljaka ili viših terena”, rekao je gradonačelnik Hrvatske Kostajnice.\n Napomenuo je kako se nada da je \xa0najgore prošlo, ali, dodao je,” ovo je i dalje pola metra viši vodostaj od one situacije koju možemo nazvati izvanredne mjere, tako da je pred nama nekoliko dana borbi i održavanja jer pad je 1 cm”.\nU Liki vodostaji u opadanju\n Na području Like vodostaji su u opadanju osim vodostaja rijeke Like na Selištu, koji u četvrtak u\xa08 sati iznosi +488,12 mnm, no dotok\xa0rijeke Like je u laganom opadanju, doznaje Hina iz ispostave Hrvatskih voda za Ličko-senjsku županiju.\n Prema Lipovom polju se prelijeva 355 metara kubičnih vode u sekundi (m3/s).\xa0Na području Kosinja poplavljene su ceste prema Bakovcu i Sušnju, rekla je Lidija Pernar iz\xa0županijske ispostave Hrvatskih voda.\n Do plavljenja Kosinjskog mosta nedostaje još oko 4 metra. Porast vodostaja na Selištu je oko 8 cm/sat.\n Na Gospićkom području svi vodostaji su u opadanju, sve su prometnice prohodne osim jedne lokalne prometnice u Smiljanu zbog izlijevanja Bogdanice.\n Na području Otočca tokom noći došlo je do stagnacije i laganog pada vodostaja Gacke i pritoka.\n Na Lovinačkom području vodostaji su u značajnom opadanju, voda se povlači u korito, prometnice su prohodne.\nPoplave u Novom Sadu, nastao saobraćajni kolaps\n Obilne padavine uzrokovale su poplave u nekim dijelovima Srbije, javlja RTS.\n Pripadnici MUP-a intervenisali su u više mjesta, a evakuisane su tri osobe. Dvije osobe su povrijeđene tokom nevremena u Novom Sadu, a u Koceljevi je došlo do plavljenja desetak kuća. MUP saopštava da trenutno nema ugroženih.\n U nevremenu koje je zahvatilo Novi Sad\xa0poplavljene su broje ulice, a u pojedinim dijelovima vojvođanske prijestolnice bilo je i grada.\n U gradu je nastao saobraćajni kolaps, u nekim dijelovima grada voda je bila i do polovine automobila.\n Hitna pomoć je intervenisala nekoliko puta, dogodio se lančani sudar u kojoj je jedna osoba povrijeđena.\n Pod vodom su bile i neke saobraćajnice i u centru Koceljeve, kao i nekoliko domaćinstava. Izlili su se manji vodotoci.\nKiša u USK trenutno ne pada, vodostaji u stagnaciji ili opadanju\n Kiša u Unsko-sanskom kantonu (USK) barem je privremeno prestala, što pogoduje trenutnoj stagnaciji ili opadanju svih vodostaja. Jutros je u središtu Bihaća vodostaj Une iznosio 146, dok je u Bosanskoj Krupi izmjereno 337 centimetara i oba su u fazi opadanja.\n Situacija u Bihaću je i dalje prilično ozbiljna, s obzirom da je iz Gradske službe civilne zaštite potvrđeno kako je poplavljeno više od 300 stambenih objekata, te pričinjena ogromna materijalna šteta na poljoprivrednim dobrima.\n \t\t\n\n\n\t\t\t\t\t\n\t\t\t\t\t \n \t\t\t\t\t\n\t\t\t\t\n \n \t\t\n U Bosanskoj Krupi također je još jučer saopćeno da je nekoliko kompletnih naselja poplavljeno. Voda je prodrla u brojne stambene, poslovne i pomoćne objekte, a građani i privrednici ističu da su štete nemjerljive.\n Putne komunikacije Bihać – Srbljani (Kostela) i Bihać – Kamenica i dalje su zatvorene zbog izlijevanja vode na cestu.\nIz Ministarstva obrazovanja USK potvrđeno je kako je školama data saglasnost za privremeno obustavljanje obrazovnog procesa, ukoliko za to postoji potreba. Brojne osnovne i srednje škole u Bihaću i Bosanskoj Krupi to su bile primorane uraditi, dok će studenti na Univerzitetu u Bihaću privremeno preći na online princip slušanja predavanja.', 'Članstvo Crne Gore u Evropskoj uniji podržava 76 posto građana, a 59 posto smatra da bi se Vlada u vanjskoj politici najviše trebala baviti tim pitanjem, pokazalo je istraživanje Centra za demokratiju i ljudska prava (CEDEM).\n Programska menadžerka CEDEM-a Andrea Mićanović je kazala da je istraživanje političkog javnog mnjenja, koje su realizovali početkom maja, pokazalo da članstvo Crne Gore u EU-u podržava 76 posto građana, što je jedan posto više u odnosu na prethodno istraživanje iz decembra.\n Kako je navela, 14 posto građana ne podržava učlanjenje države u EU, a deset posto nema stav o tom pitanju.\n “Izmjerena je rekordno visoka podrška članstvu u EU-u od kada se vrše ispitivanja”, rekla je Mićanović i dodala da bi, ako bi se raspisao referendum o članstvu, 84,9 građana podržalo ulazak Crne Gore u EU, a 15,1 posto ne bi.\n Mićanović je kazala da su želju za prozapadnom orijantacijom građani Crne Gore potvrdili i odgovorima da li podržavaju članstvo Crne Gore u NATO-u.\n “Pozitivno se izjasnilo 47 posto ispitanika, 36 ima suprotan stav, a 17 posto nema mišjenje”, rekla je Mićanović dodajući da je, u poređenju sa istraživanjem iz decembra prošle godine, za četiri posto manje građana koji su protiv članstva Crne Gore u NATO-u.\nNajviše se oslanjati na EU, Srbiju, SAD i Kinu\n Prema njenim riječima, najviše građana smatra da se Crna Gora u vanjskoj politici najviše treba oslanjati na EU, dok nakon Unije kao najvažnijeg vanjskopolitičkog partnera vide Srbiju, SAD i Kinu.\n Mićanović je rekla da bi se, ukoliko bi u ovom trenutku bio održan popis, najveći dio građana, 42,8 posto, izjasnilo kao Crnogorci, a 32,6 kao Srbi.\n “Kao Bošnjaci bi se izjasnilo 8,7 odsto građana, Albanci 4,9, muslimani 3,6 i ostali 7,4 posto”, kazala je Mićanović, ističući da se ti podaci nisu značajno promijenili u odnosu na prethodna istraživanja, čak ni od kada je najavljen popis stanovništva, prenijela je Anadolija.\n Najpopularniji političar na crnogorskoj sceni je, prema istraživanju, novoizabrani predsjednik Jakov Milatović sa prosječnom ocjenom 2,87. \nNakon njega slijede Milojko Spajić sa prosječnom ocjenom 2,47, te Aleksa Bečić sa 2,46.', 'Bivši predsjednik Slovenije Borut Pahor izjavio je da Kosovo mora formirati zajednicu srpskih opština (ZSO), ali da Srbija, istovremeno, mora da se okrene ka Zapadu.\n Kako je rekao, “neka vrsta zajednice” treba da postoji na Kosovu jer bi se njenim formiranjem povećalo povjerenje između Kosova i Srbije.\n U razgovoru koji je organizovalo Atlantsko vijeće, Pahor je poručio da je uvijek podržavao dijalog dvije strane za koji kaže da nije savršen, ali da je davao rezultate, prenosi Tanjug.\n On je istakao da se neće postići dobar finalni dogovor o Kosovu ukoliko vlasti u Srbiji i predsjednik Aleksandar Vučić budu na strani Moskve.\n “Sve će zavisiti od procjene predsjednika Vučića”, smatra Pahor.\n‘Srbija da se odmakne od Rusije’\n Sa druge strane, navodi da će, ukoliko Srbija bude naginjala evropskoj strani, “prije ili kasnije” biti postignut nekakav dogovor koji će Kosovu osigurati “neku vrstu formalne, diplomatske nezavisnosti”.\n Govoreći o situaciji na Zapadnom Balkanu usljed ruske invazije na Ukrajinu, bivši slovenački predsjednik je rekao da je glavno pitanje gdje će Zapadni Balkan biti nakon završetka sukoba, ističući da to najviše zavisi od odluke Srbije. Dodao je da Zapad treba da inspiriše Srbiju da se odmakne od Rusije i da pređe na stranu Zapada ”jer će tada cijeli region biti na zapadnoj strani u podijeljenoj Evropi”.\n “Ukoliko Srbija bude izabrala Rusiju, onda mislim da ćemo se suočiti sa nekom vrstom nestabilnosti u cijelom regionu u narednih nekoliko godina ili decenija”, rekao je Pahor.\n Istakao je da nije samo na Srbiji da odluči, već i da Evropska unija mora da intenzivira proces proširenja.\n “To je sada geopolitičko pitanje, a ne samo pitanje tehničkih mjera”, poručio je on.\n‘Nedostatak povjerenja’\n Naveo je da za Srbiju predstavlja veliki izazov donošenje odluke o tome na čijoj će strani biti u budućnosti.\n “Nije samo riječ o novcu i političkoj volji, već i o strpljenju sa naše strane, da damo Srbiji vremena da, korak po korak, donese određene odluke i konačno pređe na našu stranu”, rekao je Pahor.\n Dodao je da zna da na Zapadu postoji nedostatak povjerenja prema vlasti u Srbiji, ali ističe da vrijedi biti strpljiv i raditi sa Beogradom jer je riječ o miru i stabilnosti na Zapadnom Balkanu u narednim decenijama.\n“Za Vučića i vlast u Srbiji je veoma važno da dobiju neku vrstu garancija da će, na kraju evropskog puta, Srbija postati punopravna članica Evropske unije zato što ne žele da se dogodi da Srbija ide evropskim putem, ostavi Moskvu i na kraju ne dobije članstvo”, rekao je Pahor i naveo da je potrebno inspirisati i građane Srbije kako bi se na kraju postigao konsenzus u Srbiji u narednih nekoliko godina.', 'Počeli su upisi u zagrebačke vrtiće i trajat će do 5. juna. Gradska vlast potvrdila je brige roditelja da neće biti dovoljno mjesta. No, u idućim godinama, poručuju, planiraju to ispraviti izgradnjom novih vrtića.', 'Nastava u Osnovnoj školi “Vladislav Ribnikar” u Beogradu danas je nastavljena, 19 dana nakon tragedije u kojoj je ubijeno devetero učenika i radnik osiguranja.\nČasovi su skraćeni, nema ocjenjivanja i prozivanja, unatoč zahtjevu više stotina roditelja da za kraj školske godine bude proglašen dan tragedije, 3. maj. Iz Ministarstva prosvjete je rečeno da nastava počinje „postepeno i u skladu s potrebama i željama djece“. U školi je od jutros po šest policajaca u svakoj smjeni.', 'Od 1. jula Crna Gora bit će punopravna članica Pariskog memoranduma – krovne evropske pomorske institucije u inspekcijskom nadzoru stranih brodova.\n Članice Pariskog memoranduma su primorske, evropske zemlje i Kanada.\n Dokument o učlanjenju Crne Gore potpisali su potpredsjednik Vlade Crne Gore u tehničkom mandatu Ervin Ibrahimović i generalni sekretar Pariskog memoranduma Luc Smulders.\n Dokument je potpisan nakon što je na 56. sjednici Upravnog odbora na Brdu kod Kranja odlučeno jednoglasno da je Crna Gora ispunila sve obaveze neophodne za učlanjenje u Pariski memorandum.\n “Ovo je veliki dan za Crnu Goru, višestruko je značajan. Kao mediteranska država, koja visoko na agendi ima da što prije postane članica Evropske unije, poslali smo jasan signal da stojimo na tom putu”, rekao je Ibrahimović.\n‘Isplatila se istrajnost Crne Gore’\n Smulders je podsjetio je da je Crna Gora morala uskladiti zakonsku legislativu s ostalim državama članicama Pariskog memoranduma, kao i da dodatno educira PSC inspektore.\n “Tokom prethodnih godina, Crna Gora je pokazala da zavređuje članstvo u Pariskom memorandumu. Zbog okolnosti, proces učlanjenja je potrajao malo duže, ali zahvaljujući istrajnosti Crne Gore, danas smo tu da vašoj zemlji poželimo dobrodošlicu u Pariski memorandum. Čestitam vam na svim koracima koje ste preduzeli, posebno posljednjih godina”, naveo je Smulders, prenosi Tanjug, pozivajući se na portal Radio-televizije Crne Gore (RTCG).\nPrijem Crne Gore u Pariski memorandum povećat će sigurnost plovidbe i znatno pojednostaviti administrativne procedure prilikom uplovljavanja stranih brodova u crnogorske luke.', 'Abdulah Skaka, bivši gradonačelnik Sarajeva i aktuelni ambasador Bosne i Hercegovine u Kataru, lišen je slobode.\nPolicija je, po nalogu tužiteljstva, izvršila i pretres njegove porodične kuće. Akcija “Vizionar” provodi se zbog sumnje na počinjenje više kaznenih djela, između ostalih: zloupotreba položaja, nesavjestan rad u službi, krivotvorenje službene isprave, davanje dara i drugih oblika koristi. Uz Abdulaha Skaku privedeno je još nekoliko osoba.', 'Jedan od glavnih mostova u Skoplju zbog požara zabranjen je za korištenje.\nDok se taj grad suočava s prometnim kolapsom bit će potrebno nekoliko mjeseci da se utvrdi kada bi ponovno mogao biti u funkciji.', 'Razvojem društvenih mreža i digitalnog oglašavanja profitirali su mnogi turistički radnici u Hrvatskoj, no to je razvilo i kanale za novu vrstu prevara.\nNaime, pojavili su se lažni iznajmljivači koji oglašavaju nepostojeće apartmane po nižim cijenama, stoga iznajmljivači diljem Hrvatske kao i Turistička zajednica pozivaju sve potencijalne goste na pojačan oprez.', 'Hrvatska i SAD potpisali su memorandum koji će osigurati kvalitetniju saradnju i razmjenu informacija u suzbijanju transnacionalnog cyber kriminala, izvijestilo je Ministarstvo pravosuđa Hrvatske.\n Memorandum o razumijevanju potpisali su na međunarodnoj konferenciji u Šibeniku ministar Ivan Malenica, glavna državna odvjetnica Zlata Hrvoj-Šipek i Amy Davison iz Ambasade SAD-a u Zagrebu.\n Malenica je kazao da memorandum o razumijevanju predstavlja značajan iskorak u unapređenju sistema monitoringa i procesuiranja krivičnih djela povezanih s cyber kriminalom, a ujedno je i potvrda partnerstva sa SAD-om.\n “Transnacionalni cyber kriminal među najvećim je izazovima današnjice. Tehnologija se rapidno mijenja, a s time i struktura kriminala. Nužno je da države takve promjene prate u stopu i ulaze u trag kriminalu. Učinkovita borba protiv kibernetičkog kriminala bazira se na poznavanju strukture počinitelja kaznenih djela, praćenju trendova u IT-sektoru i poduzimanju brzih i učinkovitih mjera. Potpisani memorandum novi je instrument za učinkovitiju borbu protiv kibernetičkog kriminala i osnaživanje kibernetičke sigurnosti unutar sustava domovinske sigurnosti”, istaknuo je ministar Malenica, saopćilo je Ministarstvo pravosuđa, prenosi Hina.\n‘Predanost SAD-a saradnji sa saveznicima’\n “Ovaj memorandum predstavlja snažnu predanost SAD-a saradnji s našim saveznicama na globalnom nivou, s ciljem poboljšanja cyber sigurnosti i učinkovite borbe protiv cyber kriminala. Partnerstvo SAD-a s hrvatskim institucijama – policijom i Državnim odvjetništvom kao i Ministarstvom pravosuđa i uprave je izvrsno. SAD prepoznaje ključnu ulogu Hrvatske u borbi protiv cyber kriminala u jugoistočnoj Evropi”, izjavila je privremena zamjenica otpravnika poslova Amy Davison.\nMeđunarodna konferencija koja se u ponedjeljak i utorak održava u Šibeniku okuplja vodeće stručnjake iz državnih tužilaštava, policije, centara za cyber sigurnost i pravosudnih institucija iz SAD-a i zemalja jugoistočne Evrope.', 'U Hrvatskoj zbog porasta vodostaja Kupe i Save opasnost od vodenog vala prijeti sisačkom i petrinjskom području.\n Saniran je nasip na Savi koji je u četvrtak oštećen u sisačkom predgrađu Galdovo.\n Kupa prijeti Novoj Drenčini kod Petrinje, dok se voda povlači iz poplavljenog dijela Hrvatske Kostajnice.\nMirna Brekalo je u Petrinji.', 'Predsjednik bh. entiteta Republika Srpska Milorad Dodik u Moskvi se sastao s ruskim predsjednikom Vladimirom Putinom.\nPutin je Dodiku zahvalio na prijateljskom stavu prema Rusiji, dok je Dodik rekao da taj entitet ima potrebu za saradnjom s Moskvom. Ponovio je da je visoki predstavnik u BiH počeo nametati zakone koji se primjenjuju u, kako je naveo, drugom dijelu BiH koji se zove Federacija BiH, dok se postojanje visokog predstavnika ne priznaje u RS-u jer nije imenovan u Vijeću sigurnosti. Rekao je da je stanje u BiH mirno, da nema ekscesa motiviranih etničkim i drugim predznakom. Naglasio je i da ne podržava politike koje se bave prebacivanjem krivice samo na jednu stranu povodom rata u Ukrajini te istaknuo kako RS razumije da to nije sukob Ukrajine i Rusije nego Zapada i Rusije.', 'Vodostaji rijeka u Hrvatskoj počeli su opadati.\n Dežurne službe su na terenu i poručuju kako pomažu u sanaciji štete.\nPogođeno stanovništvo je nezadovoljno i apelira na trajna rješenja.', 'Odlazeći predsjednik Crne Gore Milo Đukanović na Cetinju je održao redovnu godišnju konferenciju za medije, kojom ovaj put završava svoj predsjednički mandat.\n Posljednji put se javnosti obratio kao šef države – dan prije inauguracije novog predsjednika Jakova Milatovića.\n Đukanović je nasljedniku ranije poželio uspješan rad, nakon dva višesatna sastanka proteklih dana, a uoči primopredaje dužnosti.\n Đukanović je dva puta bio na dužnosti predsjednika države te sedam puta crnogorski premijer.\n Moje rezultate niko ne može osporiti, poručio je Đukanović u posljednjem predsjedničkom govoru.\n Sve urađeno u proteklim godinama, istakao je, jeste legitimacija savremene Crne Gore. Izrazio je nadu da je, kako je kazao, sada jasno da svaka politička promjena ne znači promjenu na bolje.\n “Crna Gora je pokazala spremnost na promjene koje govore o emancipaciji države”, naveo je Đukanović koji je i bivši lider DPS-a s kojim je duže od tri decenije vladao Crnom Gorom.\n Đukanović je rekao da je u Crnoj Gori očuvan mir i učvršćen multietnički sklad te da je 90-tih zemlja pošteđena razaranja tokom NATO kampanje.\n “Mirnim putem obnovljena i međunarodno priznata država, članica NATO-a, u predvorju Evropske unije, najrazvijenija ekonomija na Zapadnom Balkanu. Realizovani su projekti tunel Sozina, Luštica, vjetroparkovi… Sve to je legitimacija Crne Gore”, rekao je Đukanović i dodao da nema namjeru eksplicitnije sumirati rezultate vlasti koju je, kako je kazao, personifikovao.\n Istakao je da je Crna Gora pokazala spremnost za promjene.\n “U vrijeme jugoslovenske ratne drame izabrani su mir i stabilnost. Referendum nije bio sam čin obnove uskraćene nam državnosti, niti demokratska svetkovina. To je bio izraz naraslog samopouzdanja građana i vjere u sopstvene sposobnosti. Nakon toga napravljen je zaokret ka evropskom kulturnom krugu. Tek to nije bio jednostavan poduhvat. Ovo nije posao koji se završava u mandatu jedne vlasti, niti može biti završen. Naša zemlja je još u ranoj fazi procesa emancipacije, opterećena teškim bremenom ekonomske zaostalosti, te kontraverznim odnosom dijela građana prema državi”, naveo je, između ostalog, Đukanović.\n Istakao je da je Crnoj Gori prijeko potrebna stabilna, kompetentna, patriotska vlada, koja će afirmisati građansku državu i multietničku demokratiju i ostvariti članstvo u EU-u.\n“Vanredni izbori su prva velika šansa i velika nada, jer Crna Gora je ponovo na strateškoj raskrsnici s koje je moguće natrag u Evropu ili u balkanski nacionalizam”, rekao je i izrazio da će nova vlada koja bude izabrana preuzeti odgovornost i stvoriti uslove za odvijanje normalnog političkog života u Crnoj Gori.', 'U Skupštini Srbije u srijedu je nastavljena rasprava o sigurnosnoj situaciji nakon dva slučaja masovnih ubistava.\n Na dnevnom redu je i izvještaj Regulatornog tijela za elektronske medije (REM) o nadzoru programa komercijalnih televizija, ali i o izvještavanju o slučajevima nasilja u televizijskim programima.\n Poslanici bi trebali raspravljati i o prijedlogu za smjenu ministra unutrašnjih poslova Bratislava Gašića.\n Sjednica se održava na zahtjev dijela opozicijskih stranaka, a vanredno zasjedanje jedan je od zahtjeva desetaka hiljada građana koji se svake sedmice okupljaju u Beogradu.\nIz Beograda se javlja Al Jazeerina Bojana Stojanović.', 'Apelacioni sud u Beogradu potvrdio je rješenje Višeg suda u Valjevu kojim je usvojen zahtev za rehabilitaciju nekadašnjeg komandanta Gorske garde Jugoslovenske vojske u otadžbini Nikole Kalabića.\n Sud je u saopćenju, koje je prenijela Radio-televizija Srbije (RTS), naveo da je prvostepeni sud “pravilno utvrdio da Kalabić nije sarađivao sa okupatorom i da je neosporno utvrđeno da ne postoji nijedan pisani dokument u kome se reguliše saradnja Kalabića sa nemačkom vojnom silom”, prenosi Beta.\n Sud je ocijenio da je Kalabić bio lišen najelementarnijeg prava – “prava na život, kao i prava na imovinu, te su se stekli uslovi za njegovu rehabilitaciju”.\nKritike zbog rehabilitacije\n Više nevladinih organizacija i stranaka osudilo je prvostepenu odluku o rehabilitaciji Kalabića, uz ocjenu da je riječ o “osvedočenom ratnom zločincu i četničkom komandantu”, kao i da bi njegova rehabilitacija aktivno podsticala historijski revizionizam i negirala kolaboracionizam četničkih snaga s Nijemcima.\n Rješenjem Sreskog suda u Mionici od 11. novembra 1946. godine, Kalabić je proglašen\xa0 narodnim neprijateljem i oduzeta mu je imovina.\n \t\t\n\n\n\t\t\t\t\t\n\t\t\t\t\t \n \t\t\t\t\t\n\t\t\t\t\n \n \t\t\n\xa0', 'U okviru provedbe projekta UNESCO-a Social Media 4 Peace, kako bi se aktivno identifikovali i razotkrili utjecaji govora mržnje, diskriminacije i lažnih vijesti u regiji Zapadnog Balkana, Al Jazeera Balkans će sedmično emitovati serijal od deset polusatnih debatnih emisija. Cilj je istražiti kako se boriti i pronaći najbolje pristupe i rješenja za probleme nastale kao rezultat sve češćeg korištenja društvenih mreža za širenje govora mržnje, diskriminacije i lažnih vijesti.\n Melisa Durak, rukovoditeljica projekta Social Media for Peace (UNESCO) nam pojašnjava kontekst: “Promatrajući društvene mreže primijetili smo i pozitivne i negativne utjecaje njihovog korištenja. One nam pomažu i mogu biti koristan komunikacijski alat, ali, u drugu ruku, sve je više negativnog korištenja društvenih mreža, što je zabrinjavajuće, a naročito problematična ponašanja su „cyberbullying“ nasilje i „trollanje“, koja za cilj imaju provokaciju korisnika”.\n U prvoj emisiji koja govori o internetskim botovima kao maloj grupi glasnih napadača gostuju: Azra Husarić, BIRN BiH; Ermin Zatega, novinar Radija Slobodna Evropa (RSE) i Adis Maksić, profesor na Međunarodnom univerzitetu Burch.\n Zatega je s redakcijskim kolegama tokom prošlogodišnje izborne kampanje otkrio armiju političkih i stranačkih botova. Radilo se o maloj, ali dobro organizovanoj grupi ljudi koja je bila vrlo glasna i efikasna u kreiranju napadačkog narativa i stavljanja mete na političke protivnike, novinare i sve druge neistomišljenike. Jedna grupa je kreirala sadržaj, druga ga je dijelila, a treća komentarisala, dok su stvarni korisnici u virtuelnom svijetu nesvjesni toga, djelovali da ciljano huškačko i napadačko ponašanje bude prošireno i potencijalno preseljeno u stvarni svijet.\n‘Social Media 4 Peace’\n U razgovoru je primijećeno da izostaju reakcije institucija kod huškačkog ponašanja i širenja mržnje na internetu, koje se umjesto djelovanja, pozivaju na nedostatak zakonskih rješenja, nedovoljno edukacije i kapaciteta, što utječe da se negativne društvene pojave šire u mnogo većem obimu nego što bi to bio slučaj da se reaguje po službenoj dužnosti.\n Zakoni u Bosni i Hercegovini to pitanje ne regulišu striktno, pa zbog toga Tužilaštvo BiH za većinu prijava koje im pošalju građani, novinari ili stranke ne dižu optužnice. Međutim, rješenje i zakonski put, ipak, postoje.\n Više o tome saznajte u emisiji #AJBCAFE koju uređuje i vodi Lejla Mazlić.\n Povodom početka emitovanja debatnog serijala Harun Karčić, izvršni producent Odjela Current Affairs Al Jazeere Balkans, kaže: ”Zaista mi je drago što na ovom projektu sarađujemo s kolegama iz UNESCO-a. Želimo da naša javnost, pogotovo mlađi gledaoci, bude bolje upoznata s posljedicama govora mržnje, cyber bullyinga, diskriminacije i dezinformisanja – kako bi navrijeme mogli prepoznati takve tendencije i adekvatno reagovati.”\nProjekt Social Media 4 Peace finansira Evropska unija, a provodi UNESCO u Bosni i Hercegovini, Kolumbiji, Indoneziji i Keniji od januara 2021. godine. Usklađen je s ukupnom strategijom UNESCO-a za borbu protiv dezinformacija kroz njegovanje informacija kao javnog dobra i jačanje transparentnosti internetskog ekosistema. Projekt će doprinijeti postizanju 16. cilja održivog razvoja, promovisanju pravednih, mirnih i inkluzivnih društava i Planu akcije UN-a o govoru mržnje koji je pokrenuo generalni sekretar UN-a Antonio Guterres u borbi protiv uznemirujućeg vala ksenofobije, rasizma i netolerancije na internetu.', 'Ambasada Sjedinjenih Američkih Država u Bosni i Hercegovini ocijenila je najnovije izjave predsjednika bh. entiteta Republika Srpska Milorada Dodika “apsurdnim” i “zlonamjernim”.\n Dodik je nakon sastanka s predsjednikom Rusije Vladimirom Putinom u Moskvi 23. maja iznio optužbe na račun Ambasade SAD-a u BiH i ambasadora Michaela Murphyja, tvrdeći da je njihov cilj “rušenje RS-a”.\n “Sjedinjene Američke Države i Zapad ne predstavljaju prijetnju ni Republici Srpskoj ni težnjama njenih stanovnika da imaju mirnu, demokratsku i prosperitetnu budućnost”, navedeno je u saopćenju koje je Ambasada SAD-a u BiH objavila na Twitteru.\n\nNajnoviji navodi Milorada Dodika, kao većina njegovih prethodnih tvrdnji, apsurdni su i zlonamjerni. Sjedinjene Države i Zapad ne predstavljaju prijetnju ni Republici Srpskoj ni težnjama njenih stanovnika da imaju mirnu, demokratsku i prosperitetnu budućnost. \n Te prijetnje…\n — US Embassy Sarajevo (@USEmbassySJJ) May 24, 2023\n \n “Te prijetnje dolaze od Milorada Dodika i onih u vlasti Republike Srpske koji teže da oduzmu osnovna prava i slobode stanovnicima ovog entiteta, bogateći se umjesto da rade na prosperitetu onih za koje tvrde da ih predstavljaju, podrivajući državu Bosnu i Hercegovinu i Daytonski mirovni sporazum, te dajući destabilizirajuća, iluzorna i opasna obećanja o nezavisnosti Republike Srpske”, dodaju.\n Ističu da\xa0Sjedinjene Američke Države jesu “prijatelj i partner svih građana Bosne i Hercegovine”.\n “Naša politika ovdje je jasna i direktna i takva je već 28 godina. Sjedinjene Američke Države podržavaju suverenitet, teritorijalni integritet i multietnički karakter Bosne i Hercegovine kao i njenu integraciju u euroatlantske institucije”, poručuju iz Ambasade SAD-a u BiH.\nRanije danas je State Department, komentarišući susret Dodika i Putina, naveo da “nijedna vlada, ni na kojem nivou, ne bi trebala u ovom trenutku proširivati saradnju s Rusijom, dok ta zemlja provodi agresiju protiv Ukrajine”.', 'Poljoprivrednici su prihvatili ponudu Vlade Srbije i riješili da obustave blokade poslije pet dana.\n Nakon pregovora u Vladi, poljoprivrednici su odlučili da prihvate ponudu Vlade koja se, kako su rekli, odnosi na ispunjavanje manje od polovine njihovih zahtjeva.\n Obustavljalju se i blokade, koje su prethodnih dana bile na putevima širom Srbije.\nTri udruženja prihvatila ponudu, četiri se nisu oglasila\n Predsjednik Udruženja poljoprivrednih proizvođača “Stig” Nedeljko Savić rekao da su predstavnici poljoprivrednika prihvatili ponudu Vlade Srbije, kao i da neće više blokirati puteve, javlja Tanjug.\n RTS javlja da su tri udruženja poljoprivrednika prihvatila ponudu Vlade, dok se odgovor ostala četiri još čeka.\n Predstavnici poljoprivrednika koji su ovih dana protestovali na više mjesta u Srbiji, došli su u subotu prije podne u zgradu Vlade Srbije, gde su satima razgovarali sa premijerkom Anom Brnabić, ministarkom poljoprivrede Jelenom Tanasković i ministrom finansija Sinišom Malim, javlja Tanjug.\n Kako je javio reporter Tanjuga, na sastanak su došli predstavnici Inicijative za opstanak poljoprivrednika Srbije, Udruženja proizvođača mlijeka “Naše mleko – Mačva”, Poljoprivrednih proizvođača Subotice, Udruženja poljoprivrednika “Stig” iz Požarevca, Udruženja “Za spas i opstanak stočara zapadne Srbije”, Udruženja poljoprivrednika Banata i Proizvođača mleka Šumadije i Pomoravlja.\n \t\t\n\n\n\t\t\t\t\t\n\t\t\t\t\t \n \t\t\t\t\t\n\t\t\t\t\n \n \t\t\n Predsjednik Udruženja “Stig” Nedeljko Savić je rekao za Tanjug da su zahtjevi poljoprivrednika poslani prije više od 20 dana Vladi Srbije.\n “To su subvencije kao u EU i okruženju. Tražimo plavi dizel za poljoprivrednike bez akcize. I tražimo da se reguliše tržište, kako žitarica tako i mlečnih proizvoda”, naveo je Savić.\n Od Vlade Srbije su tražili da im ponudi rješenje problema u kojima su se našli poljoprivrednici.\n “Jedan od problema je najavljena otkupna cena od 18 dinara (15 eurocenti), ne zato što smo nezadovoljni, već je to cena sa kojom mi ne možemo da isplatimo naše troškove ulaganja u proizvodnju”, rekao je Nedeljković.\nBlokada puteva\n Kako javlja RTS poljoprivrednici su i u subotu, u znak protesta, blokirali puteve širom Srbije.\n Poljoprivrednici iz čačanskog i kraljevačkog kraja blokirali su od 10:00 sati, sa poljoprivrednim mašinama, raskrsnicu u Mrčajevcima, odakle se put odvaja za Kraljevo i Kragujevac.\n Poljoprivrednici su blokirali stari i novi put između Beograda i Pančeva.\n Poljoprivrednici protestuju i u Novom Sadu, gde je u 11:00 otvoren Međunarodni sajam poljoprivrede.\nDugačka kolona traktora parkirana je uz trotoar ispred Novosadskog sajma.', 'Rudari basena “Kolubara”, ogranka “Elektroprivrede Srbije”, blokirali su na sat Ibarsku magistralu kod Lazarevca.\nProtestovali su sa zahtjevom da se poništi transformacija tog preduzeća iz javnog u dioničko društvo. Tvrde da je to prvi korak ka privatizaciji, te da bi radnici mogli ostati bez posla. Smatraju i da se ovom transformacijom omogućava da EPS bude izuzet iz državne budžetske kontrole, što, kako ocjenjuju, otvara veći prostor za mahinacije. Radnici su iz istih razloga protestovali i prije mjesec, kada je EPS i zvanično transformisan u dioničko društvo. Kažu da im je glavna bojazan njihov budući status.', 'Zbog obilne kiše porastao je vodostaj Une na granici Bosne i Hercegovine i Hrvatske.\n U Hrvatskoj Kostajnici još jučer su proglašene vanredne mjere odbrane od poplave.\n Voda je ušla u podrume kuća uz rijeku i prolazi kroz boks barijere.\n Vodostaj Zrmanje u zadarskom zaleđu opada, a voda se ispumpava iz stare gradske jezgre Obrovca, gdje je ušla u 60-ak prizemnih prostora.\n Marin Veršić je u Kostajnici.\n \xa0\n\xa0', 'U Tuzli se obilježava 28. godišnjica masakra na Tuzlanskoj kapiji, u kojem je ubijena 71 osoba, a ranjeno oko 140.\n Na današnji dan 1995. snage Vojske Republike Srpske ispalile su s planine Ozren granatu na tuzlansko sastajalište mladih i počinile jedan od najtežih zločina nad civilima Tuzle.\n Bivši oficir Vojske Republike Srpske Novak Đukić osuđen je za ovaj zločin na 20 godina, ali se nije odazvao na njeno izvršenje i od 2014. je nedostupan bosanskohercegovačkom pravosuđu.\n Za njim je raspisana potjernica, ali vlasti Srbije odbijaju njegovo izručenje.\n U Federaciji Bosne i Hercegovine proglašen je dan žalosti.\n Iz Predsjedništva BiH jučer su saopštili da su na vanrednoj sjednici zadužili Vijeće ministara da današnji dan proglasi Danom žalosti u cijeloj BiH.\nIz Vijeća ministara kažu da nisu zaprimili službeni zahtjev za održavanje sjednice.', 'Bosanskohercegovački triatlonac i alpinista popeo se u srijedu na najveću planinu svijeta Mont Everest, a u prvom javljanju iz C4 kampa poručio je kako su on i njegov tim pristupili na vrh.\n Vijest je za Al Jazeeru potvrdio njegov prijatelj i alpinista Muhamed Gafić.\n “Tomo je poslao poruku da su u 8:21 ujutro po lokalnom vremenu pristupili na vrh. Upravo su se vratili u C4 i spojili se na nove boce kisika. Poručio je da će se javiti za dva dana, kada dođe u bazu”, rekao je Gafić.\n Kisik je veoma važan jer na 8.000 metara nadmorske visine zrak ima trećinu kisika u odnosu na onaj na nivou mora.\n Anadolija je javila da su proteklih dana surovi vremenski uslovi otežavali ekspediciji put prema vrhu, ali da su svi članovi bili izuzetno spremni i oprezni, a nakon što se i vrijeme stabiliziralo, odlučili su krenuti na vrh.\n‘Izašao iz zone smrti’\n Cvitanušićev pohod na Mont Everest počeo je 31. marta, kada je krenuo sa sarajevskog aerodroma prema Nepalu.\n Dolaskom u Bazni kamp na 5.300 metara počela je avantura za poznatog bh. alpinistu, triatlonca i Ironmana te njegov tim, na čijem je čelu bio, kao jedan od najiskusnijih alpinista.\n“Tomo nije smio rizikovati da bude iscrpljen, jer bi to uticalo i na njegov uspjeh. Uspio se popeti na vrh, ali to je tek pola njegovog puta na ovoj planini, jer mu sada predstoji još jedan težak dio, a to je povratak. Dio tog težeg puta je već prošao i stigao je u kamp C4, što znači da je izašao iz ‘zone smrti’, kako se zove taj dio“, pojasnio je Gafić.', 'Inicijativa mladih za ljudska prava u Srbiji (YIHR Srbija) pozvala je Ministarstvo prosvjete, nauke i tehnološkog razvoja da utvrdi odgovornost Verice Letić, direktorice Osnovne škole „Đura Jakšić“ u Kaću zbog učešća osuđenog ratnog zločinca Nebojše Pavkovića na javnom času, koji je ova škola organizovala 20. aprila na temu „Košare: Priče heroja“ u hali ove škole.\n Pavković je za vrijeme rata na Kosovu bio komandant Treće armije Vojske Jugoslavije. Pravosnažno je osuđen pred Međunarodnim sudom za ratne zločine na zatvorsku kaznu od 22 godine, za zločine protiv čovječnosti nad Albancima na Kosovu 1999. godine. Odgovoran je za deportacije, druga nehumana djela (prisilno premještanje), ubistva i progon kao zločina protiv čovječnosti i krivična djela ubistva kao kršenje zakona i običaja ratovanja. Kaznu služi u zatvoru u Finskoj.\n Međunarodni rezidualni mehanizam za krivične sudove je u maju 2022. godine odbio zahtjev Pavkovića za prijevremeno puštanje na slobodu zbog „velike težine njegovih zločina i nedostatka rehabilitacije“.\nNa istom skupu zločinac i gradonačelnik\n YIHR je također pozvao odborničke grupe u Skupštini grada Novog Sada da iniciraju opoziv i gradonačelnika jer je svojim prisustvom podržao učešće Pavkovića na ovom događaju i normalizovao predstavljanje ratnog zločinca kao heroja pred publikom među kojom su bili i đaci osnovne škole, navodi se u saopćenju. Prema pisanju dnevnog lista Politika na javnom času govorio je i gradonačelnik Novog Sada Milan Đurić.\n Vlasti u Srbiji predvođene Aleksandrom Vučićem i Anom Brnabić godinama kontinuirano uvode revizionističke politike i poricanje ratnih zločina u institucije, saopćio je YIHR.\n U aprilu 2019. godine u Domu Vojske Srbije u Beogradu, pod pokroviteljstvom Ministarstva odbrane, predstavljena je knjiga „Ratni dnevnik komandanta Treće Armije VJ – Treća Armija u zagrljaju Milosrdnog anđela“ Nebojše Pavkovića, koji se prisutnima obratio video zapisom iz zatvora.\n Pavkovićeva knjiga je samo jedna od publikacija edicije „Ratnik” koju je Ministarstvo odbrane, na čijem čelu je bio Aleksandar Vulin, izdalo 2018. godine i iste godine u oktobru prvi put predstavilo na Sajmu knjiga.\nYIHR Srbija smatra da je nedopustivo da se obrazovne institucije zloupotrebljavaju na ovaj način i koriste za promociju ratnih zločinaca.', 'Peti je dan poplava u Hrvatskoj. Dok vodostaji rijeka koje su prethodnih dana uzrokovale poplave opadaju u Otočcu, Gračacu i u Hrvatskoj Kostajnici, očekuje se rast vodostaja u Petrinji. Dežurne službe poručuju da je situacija pod kontrolom. Mirna Brekalo', 'Poljoprivrednici su, četvrti dan zaredom, blokirali puteve u Srbiji, nezadovoljni, kako kažu, nagomilanim problemima koji ugrožavaju njihovu proizvodnju. U Pančevu, blokade su uklonjene na nekoliko sati zbog mitinga predsjednika Srbije u tom gradu. Međutim, u iščekivanju novih pregovora u Vladi, odlučnost da se s protestima nastavi, kažu, još je veća.', 'Jakov Milatović položio je zakletvu za trećeg predsjednika Crne Gore.\n Svečana ceremonija održana je u parlamentu u Podgorici umjesto na tradicionalnoj svečanosti u Cetinju.\n Osim zvaničnika zemalja regije, ceremoniji su prisustvovali i predstavnici Evropske unije i Sjedinjenih Američkih Država.\n Programski direktor nevladine organizacije UZOR Marko Pejović kaže da je govor novog predsjednika Crne Gore ohrabrujući.\n Kaže da postoje očekivanja od Pokreta Evropa sad iz kojeg dolazi Milatović, da održi geostrateško opredjeljenje Crne Gore na kursu, kada je u pitanju vanjska orijentacija Crne Gore, ali da to zavisi i od koalicionog kapaciteta Pokreta ali i od toga skim će u postizbornu koaliciju.\n “Ukoliko potencijalni partneri budu Demokrate i URA, ja vjerujem da se nešto neće značajnije promijeniti kada govorimo o spoljnom oprijedjeljenju Crne Gore, dok ukoliko se bude koaliralo sa partijama iz nekadašnje koalicije Demokratskog fronta, onda moramo biti zabrinuti da spoljnja orijentacija Crne Gore može biti dovedena u pitanje, a posebno evropski put, imajući u vidu sve poruke međunarodnih partnera kada govorimo o partijama koje su dio nekadašnjeg DF-a.”\nKaže i da je značajno to da su se na inauguraciji pojavili predsjednici država regiona.', 'Protest “Srbija protiv nasilja”, na koji je pozvao dio parlamentarne opozicije, održava se u petak ispred Skupštine Srbije po treći put.\n Protestri su počeli oko 18:00 sati i vjerovatno će trajati cijelu noć\n Dio građana koji su izašli na proteste nema namjeru otići kući dok im ne budu ispunjeni zahtjevi.\n Neki od demonstranata su postavili šatore po autoputu.\n Kopredsjednik stranke Zajedno Nebojša Zelenović pozvao je okupljene na protestu da “ne idu kući” te ih pozvao da ostanu dok zahtjevi zbog kojih je skup organiziran ne budu ispunjeni.\n Poslije dva masovna protesta prošle sedmice, potaknuta dvjema masovnim pucnjavama u kojima je ubijeno 18, a ranjeno 20 osoba, opozicija je pozvala u petak na veliki građanski skup protiv poticanja i toleriranja nasilja u javnom prostoru.\n Skup pred parlamentom dodatni je pritisak na vlast, poslije zahtjeva upućenim vlastima sa prethodna dva protesta, kada su u povorkama na beogradskim ulicama bili deseci hiljada ljudi.\n \t\t\n\n\n\t\t\t\t\t\n\t\t\t\t\t \n \t\t\t\t\t\n\t\t\t\t\n \n \t\t\n Sa tih protesta zatražena je smjena čelnika Regulatorne agencije za elektronske medije (REM), oduzimanje nacionalnih frekvencija provladinim televizijama Pink i Happy, u čijim se reality programima potiče nasilje i mržnja.\n Zahtijevaju se i ostavke ministra unutrašnjih poslova Bratislava Gašića te šefa Bezbednosno obaveštajne službe (BIA) Aleksandra Vulina, nakon što je, zbog pritiska javnosti ostavku, dao ministar obrazovanja Branko Ružić.\n \t\t\n\n\n\t\t\t\t\t\n\t\t\t\t\t \n \t\t\t\t\t\n\t\t\t\t\n \n \t\t\nAna Brnabić optužuje ‘strane službe’\n Premijerka Srbije Ana Brnabić je ranije u petak ustvrdila da su u sve što je uslijedilo nakon dva masovna ubistva u Srbiji direktno umiješane “strane službe”.\n “Ovo što se događa je direktno maslo stranih službi i direktna destabilizacija Republike Srbije”, rekla je ona na sjednici Skupštine Srbije.\n Sjednicu parlamenta napustio je dio opozicije koja podržava građanski bunt.\n Ana Brnabić nije ponudila dokaze za optužbe koje je iznijela.\n Dodatni pritisak na vlasti u Beogradu su i protesti poljoprivrednika, koji već peti dan, blokadama cesta diljem Srbije, traže od države pomoć, poticaje i subvencije za ratarsku i stočarsku proizvodnju te povoljnije cijene goriva.\nPonudu o djelomičnom udovoljenju zahtjevima poljoprivrednika, koju im je u četvrtak poslao srbijanski predsjednik Aleksandar Vučić, poslije razgovora s čelnicima jedne organizacije koja okuplja stočare i proizvođače mlijeka, većina učesnika u blokadama smatra nedovoljnom da bi odustali od protesta.', 'Vjerske zajednice u Srbiji prijavile su prošle godine manje nasilnih incidenata nego 2021, navodi se u izvještaju američkog State Departmenta o vjerskim slobodama u svijetu, ali se ukazuje na promociju antisemitizma na internetu i na to da nacionalističke grupe koriste društvene mreže za širenje poruka protiv migranata i muslimana.\n U izvještaju za 2022. godinu koji je objavljen na web-stranici State Departmenta ukazano je da su se širom Srbije pojavili iskazi antimuslimanskog sentimenta, u vidu grafita i murala koji veličaju osuđenog ratnog zločinca Ratka Mladića i korištenja uvredljivih izraza za opis etničkih Albanaca, prenosi agencija Beta.\n Navedeno je da su u julu 2022. godine vandali u Novom Sadu narušili dvije izložbe, od kojih je jedna bila posvećana sjećanju na holokaust i da su preko nekoliko panela ispisani neonacistički i proruski simboli.\nFavoriziranje SPC-a\n Ističe se da je u junu 2022. godine Srpska pravoslavna crkva (SPC) priznala autokefalnost Makedonske pravoslavne crkve i da je time riješen dugogodišnji spor dvije crkve, ali se također navodi, iz pozivanja na informacije nekoliko vjerskih grupa, da vlasti u Srbiji i dalje favorizuju SPC.\n Kao primjer se navodi da je Vlada Srbije “odobrila sredstva za završetak pravoslavnog vjerskog objekta”, ali sličnih izdvajanja za druge vjerske grupe nije bilo.\n Prema navodima State Departmenta, Srbija je nastavila, premda usporeno, proces restitucije vjerske imovine koja je oduzeta poslije 1945. godine, i razvija memorijalne centre na lokacijama nekadašnjih koncentracionih logora Staro sajmište i Topovske šupe na području Beograda.\nVjerska diskriminacija u Crnoj Gori\n U dijelu izvještaja State Departmenta koji se odnosi na Crnu Goru podsjeća se da su premijer Dritan Abazović i patrijarh srpski Porfirije 3. augusta 2022. godine potpisali “okvirni sporazum” kojim se regulišu odnosi države i SPC-a, uprkos “protivljenju civilnog društva, drugih vjerskih organizacija i opozicionih političkih stranaka, koje su tvrdile da su aspekti sporazuma neustavni”, kao i da je sporazum potpisan bez adekvatne javne rasprave, prenosi Tanjug.\n “Nevladina organizacija Akcija za ljudska prava (HRA) identifikovala je nekoliko odredbi po kojima sporazum odstupa od postojećeg vladinog pravnog okvira, uključujući one koji se odnose na davanje određenih pravnih ovlaštenja Srpskoj pravoslavnoj crkvi, kao i odredba o vjerskom obrazovanju u državnim školama kroz mehanizam suprotno Zakonu o slobodi vjeroispovijesti”, ističe se u izvještaju.\n U dokumentu je također navedeno da je predsjednik Milo Đukanović davao izjave kojima je SPC označavao “kriminalnom i paravojnom strukturom”.\n State Department u izvještaju ukazuje i na to da su zvaničnici Katoličke crkve nastavili da navode da su, kao jedan od najvećih vlasnika imovine u zemlji, i dalje uključeni u brojne imovinske sporove sa crnogorskom vladom i SPC-om.\n State Department navodi da su američka ambasadorica i drugi službenici ambasade sa zvaničnicima crnogorske vlade razgovarali “o slučajevima vjerske diskriminacije, rastu vjerskih tenzija poslije potpisivanja okvirnog sporazuma SPC-a i vlade, pitanjima restitucije i odnosima vjerskih grupa i vlade”.\nManje nasilnih incidenata u svijetu\n State Department svake godine, počevši od 1998, podnosi američkom Kongresu izvještaj o stanju vjerskih sloboda u zemljama svijeta, u skladu sa Zakonom o vjerskim slobodama.\n Izvještajem se, pored ostalog, ukazuje na politike vlasti u pojedinačnim zemljama u kojima se krše vjerska uvjerenja zajednica i pojedinaca.\nNavodi se da su vjerske grupe u 2022. godine prijavile manje nasilnih incidenata nego 2021. godine, kao i da jevrejska zajednica nije prijavljivala antisemitske incidente ili napade na njene pripadnike.', 'Na platou ispred Narodne skupštine u Beogradu u petak poslije podne počeo je treći protest “Srbija protiv nasilja“, koji se održava nakon dvije masovne pucnjave u Beogradu i Mladenovcu početkom mjeseca.\n Poslanici opozicionih partija pozvali su građane na novo okupljanje, nakon što vlasti nisu odgovorile na njihove zahtjeve.\n Na prethodnom protestu, održanom 12. maja, hiljade građane blokirale su most Gazela na autoputu.\nO njihovim zahtjevima raspravljalo se i u Skupštini Srbije, ali nije postignut nikakav dogovor, a rasprava je protekla u oštrom tonu.', 'Vijeće Evropske unije usvojilo je odluku o potpisivanju sporazuma s Crnom Gorom o operativnim aktivnostima koje provodi Evropska agencija za graničnu i obalsku stražu (Frontex).\n Sporazum će omogućiti organiziranje zajedničkih operacija i raspoređivanje timova za upravljanje granicom Frontexa u Crnoj Gori, prenosi Tanjug, pozivajući se na portal Radio-televizije Crne Gore (RTCG).\n “Frontex ima važnu ulogu u osiguravanju sigurnih granica EU-a. Jača saradnja Frontexa i Crne Gore će poboljšati sigurnost na vanjskim granicama EU-a. Zahvaljujući sporazumu, Frontex će moći pomoći Crnoj Gori u upravljanju migracionim tokovima, suzbijanju ilegalne imigracije i suzbijanju prekograničnog kriminala”, kazao je švedski ministar pravde Gunar Stromer.\nEP daje saglasnost na sporazum\n Od usvajanja nove uredbe Evropske agencije za graničnu i obalsku stražu 2019. godine, Frontex može pomoći zemljama s kojima potpisuje sporazume na cijeloj teritoriji, a ne samo u regijama koje se graniče s EU-om, kao što je bio slučaj s prethodnim mandatom.\n Uredba također omogućava osoblju Frontexa da vrši izvršna ovlaštenja, kao što su granične provjere i registracija lica.\n Sporazum će se privremeno primjenjivati od 1. jula ove godine.\nNakon što Evropski parlament da saglasnost na sporazum, Evropsko vijeće ga može konačno zaključiti.', 'Rijeke u Hrvatskoj nastavljaju rasti.\n Vodostaji Korane i Kupe prešli su osam metara i prijete izlijevanjem u Karlovcu.\n Najkritičnija je situacija u Hrvatskoj Kostajnici, gdje se izlila rijeka Una.\n Za sada nema evakuacija.\n Poplavljeni su podrumi i prizemlja kuća i zgrada uz rijeku.\n Rastu i podzemne vode, koje plave grad.\n Na terenu su vojnici, vatrogasci i Civilna zaštita.\nAl Jazeerin Marin Veršić je Hrvatskoj Kostajnici.', 'Poljoprivrednici koji su pet dana prosvjedovali, blokirajući promet traktorima – prihvatili su ponudu Vlade Srbije.\n Traktore su sklonili s ulica, iako nisu potpuno zadovoljni, jer im nisu ispunjeni svi zahtjevi.\nPoručuju kako će nastaviti borbu za bolje uslove, ali i istematska rješenja u poljoprivredi.', 'Potpredsjednik Evropske komisije Josep Borrell rekao je u Briselu na konferenciji EU – Zapadni Balkan o kontroli vatrenog oružja da je Uniji potreban miran i stabilan region kako bi države kandidate doveli do punopravnog članstva u Evropskoj uniji.\n Borrell je na sastanku na visokom nivou o Mapi puta za Zapadni Balkan protiv ilegalne trgovine oružjem rekao da je kontrola vatrenog oružja u regionu izuzetno važna jer su posljedice, ako je nema, veoma teške, u šta su se svi uvjerili prije dvije sedmice (masakri u školi u Beogradu i okolini Mladenovca), prenosi agencija Beta.\n Visoki predstavnik Evropske unije izrazio je najdublje saučešće Srbiji zbog nedavnih tragičnih događaja, ističući da takvi događaji dodatno ukazuju na značaj borbe protiv trgovine malokalibarskim oružjem i trgovaca oružjem.\n “Naš rad učinit će Evropu sigurnijom i to postaje još važnije u izazovnim vremenima u kojima živimo”, rekao je Borrell na otvaranju Ministarske konferencije o Regionalnoj mapi puta za sveobuhvatnu kontrolu malokalibarskog i lakog naoružanja (SALW) na Zapadnom Balkanu.\n Borrell je rekao i da je kampanja prikupljanja oružja koju je pokrenula Vlada Srbije uz podršku EU-a pokazala vrijednost i značaj saradnje u oblasti sigurnosti.\n‘Kontaminiranje’ kontinenta\n Rekao je i da je dužnost tijela, institucija, članica EU-a, švedskog predsjedavanja kao i cijelog Zapadnog Balkana, da se bore protiv nasilja i trgovaca oružjem kako bi ih spriječili da “kontaminiraju cijeli kontinent”.\n Borrell je istakao da je zajednički cilj povećanje evropske sigurnosti i zaštita građana u članicama i budućim članicama EU-a.\n Naveo je i da je EU u posljednjih 20 godina investirala više od 38 miliona eura u aktivnosti kontrole naoružanja u regionu.\n Kada je o Mapi puta riječ, Borrell je rekao da je razmatranje na srednji rok pokazalo primijetan napredak među jurisdikcijama u harmonizaciji njihovih pravnih okvira s pravnim tekovinama EU-a.\n Uočeno je i jačanja kapaciteta za otkrivanje i istragu vatrenog oružja, što vodi standardizaciji u regionu i unapređenju operativne saradnje na Zapadnom Balkanu, rekao je Borrell.\n Također je rekao da je Mapa puta postala model za ostale regione u svijetu.\nBorrell je objavio i da je Vijeće Evropske unije usvojilo novu odluku (u novembru 2022) o dodjeli još četiri miliona eura u naredne tri godine. Najavio je i da će članice 2024. razmatrati dalju podršku.', 'Osnovni sud u Prištini objavio je u četvrtak osuđujuću presudu Naseru Keljmendiju.\n Osuđen je na četiri godine i osam mjeseci zatvora, a u kaznu će biti uračunato vrijeme koje je proveo u pritvoru, saopćila je predsjednica tog suda.\n U kaznu će mu biti uračunato vrijeme provedeno u zatvoru od 13. maja 2013. do 27. juna 2017. godine te od 1. februara do 24. jula 2018. godine”, rečeno je tokom izricanja presude, u odsutnosti optuženika.\nOslobođen za organizirani kriminal\n U ostalim tačkama optužnice, koje su uključivale optužbe za organizirani kriminal i ubistvo Ramiza Delalića Ćele, državljanina Bosne i Hercegovine, Keljmendi je proglašen nevinim, prenosi agencija FoNet.\n Keljmendi, rođen u Peći, državljanin je Bosne i Hercegovine, a prvi put ga je 2013. godine uhapsila policija Kosova, na temelju međunarodne potjernice koju su izdale vlasti Bosne i Hercegovine.\nMinistarstvo finansija SAD-a je 2012. godine identificirvalo Keljmendija kao trgovca narkoticima.', 'Policija u Srbiji još traga za policajcem koji je osumnjičen za ubistvo 35-godišnjaka u Priboju.\n Žrtva je bošnjačke nacionalnosti, zbog čega su oštro reagovali predstavnici te manjine u Srbiji.\nNevladin sektor traži smjenu ministra policije i za sutra najavljuje proteste.', 'Vodostaji rijeka na području Sisačko-moslavačke županije u Hrvatskoj počeli su stagnirati ili opadati i stanje je pod nadzorom.\n Dežurne sužbe su u pripravnosti i, kako su izvijestili, najveća opasnost od poplava je prošla.\n Nastavljaju se radovi na sanaciji nasipa, kako ne bi bilo mogućih iznenađenja u predstojećem razdoblju.\nUjedno se saniraju saobraćajnice i stambene zgrade. Stanovnicima na poplavljenom području slijedi procjena i oporavak od štete.', 'Rastu vodostaji rijeka u Hrvatskoj – Save u Jasenovcu, te Kupe i Korane u Karlovcu. Hrvatska Kostajnica bori se s vodom Une, koja je prodrla u središte grada.', 'Na više lokacija u Srbiji, od Subotice na sjeveru do Kraljeva i Kragujevca na jugu, održavaju se protesti poljoprivrednika.\nOdluka da se izađe na proteste uslijedila je nakon što je sedam udruženja od Vlade Srbije tražilo pomoć za ovu godinu, ali su svi njihovi zahtjevi odbijeni.', 'Ratni zapovjednik Armije Republike BiH, Ramiz Dreković, prvostepenom presudom Suda BiH oslobođen je optužbi da je naredio napad na srpske civile u Kalinoviku u proljeće ‘95.\n Tužilaštvo ga je teretilo da je kao zapovjednik Četvrtog korpusa naredio topničkim jedinicama na širem području Konjica da neselektivno granatiraju Kalinovik tokom kojeg je poginula 15-godišnja djevojčica i da su ranjeni civili – uglavnom djeca.\n Tužilaštvo najavljuje žalbu.\n Odbrana je zadovoljna, ali kažu da su imali poteškoće u prikupljanju dokaza.\nIzricanje presude pratila je Aida Hadžimusić.', 'U vojvođanskom gradu Zrenjaninu održava se drugi po redu protestni skup „Zrenjanin protiv nasilja“.\n Na dnevnom je redu i izvještaj Regulatornog tijela za elektroničke medije o nadzoru programa komercijalnih televizija, ali i o izvještavanju o slučajevima nasilja u televizijskim programima.\n Zastupnici bi trebali raspravljati i o prijedlogu za smjenu ministra unutrašnjih poslova Bratislava Gašića.\n Sjednica se održava na zahtjev dijela opozicionih stranaka, a vanredno zasjedanje jedan je od zahtjeva nekoliko desetaka hiljada građana koji se svake sedmice okupljaju u Beogradu.\n U Zrenjaninu je Ognjen Zorić.\n\xa0', 'Odluka predsjednika bh. entiteta Republika Srpska Milorada Dodika da se sastane s Vladimirom Putinom dok Rusija u isto vrijeme otvoreno krši osnove i zakone međunardonog poretka kao i Dodikova odluka da odlikuje Putina ranije, kratkovidi su potezi, koji ne služe interesima građana RS-a, izjavio je glasnogovornik State Departmenta.\n “Staza koja vodi demokratskoj, prosperitetnoj i sigurnoj budućnosti, što svi građani Bosne i Hercegovine žele, prolazi kroz Brisel, a ne kroz Moskvu. Stoga smatramo Dodikov put kontraproduktivnim i nadasve štetnim”, kazao je za Glas Amerike (VoA).\n Komentirajući susret Dodika i Putina u utorak u Moskvi, iz State Departmenta poručuju da “nijedna vlada, ni na kom nivou, ne bi trebala u ovom trenutku proširivati saradnju s Rusijom dok ta zemlja provodi agresiju protiv Ukraine”, prenosi Tanjug.\n Dodik, koji je pod američkim sankcijama, izjavio je da RS ostaje uporno proruski, antizapadno i antiamerički orijentiran.\n U razgovoru s Putinom rekao je da je RS izložen mnogim pritiscima Zapada zbog podrške Rusiji.\nAmbasadora Michaela Murphyja nazvao ‘antisrbinom’\n “Mi nismo dozvoljavali da se donese formalna odluka o sankcijama prema Ruskoj Federaciji i zbog toga smo od zapadnih partnera bili izloženi raznim oblicima pritisaka u vidu sankcija i suspendovanja određenih projekata i programa. Ali, mi smo odlučili da naprosto ne budemo dio histerije koja se stvara”, kazao je.\n Dodik je zemlje koje uvode sankcije Rusiji nazvao “neprijateljskim”.\n Uz optužbe i oštru retoriku na račun Američke ambasade u Bosni i Hercegovini, ambasadora Michaela Murphyja nazvao je “antisrbinom”.\n Dodik je istakao da je cilj američkog ambasadora u Sarajevu da “do kraja svog mandata sruši RS”.\n Murphy je u ranijim izjavama jasno podvukao da Sjedinjene Američke Države nikada nisu htjele ukinuti RS, nego korupciju.\nMurphy je ranije upozorio da Dodik nacionalističkom retorikom sve drskije napada stabilnost Bosne i Hercegovine.', 'U više gradova i mjesta u Srbiji četvrti dan traju protesti poljoprivrednika koji blokiraju saobraćajnice.\n Organizatori protesta u Pančevu, koji su prije nekoliko dana bili na neuspješnim pregovorima s premijerkom Anom Brnabić, kažu da je za sutra u devet sati zakazan novi sastanak u Vladi.\n Nešto prije 15 sati privremeno su uklonili blokade na putu ka Beogradu.\n Jelena Glušac je u Pančevu.\n\xa0', 'Na sjeverozapadu Bosne i Hercegovine stanovnici zbrajaju štete i priprema se obnova nakon poplava. Vodostaji rijeka su u opadanju.\n Mještani i volonteri na terenu ispumpavaju vodu i čiste poplavljene objekte.\n Predstoje procjene i sanacija štete na objektima i poljoprivrednom zemljištu.\n Prema prvim procjenama, samo u Unsko-sanskom kantonu šteta bi mogla iznositi najmanje četiri miliona eura.\nAida Hadžimusić donosi više detalja iz Bihaća.', 'Vodostaji rijeka na sjeverozapadu Bosne i Hercegovine opadaju, ali se stanovnici još bore sa poplavama. Najteže je u Bihaću, Bosanskoj Krupi i Bosanskoj Otoci, gdje su poplavljene stotine objekata.', 'U Crnoj Gori ponovno je otvoreno pitanje ugroženosti sekularnog karaktera države.\n Opština Nikšić odlučila je jedan vjerski praznik proglasiti praznikom svih građana.\n Pravnici i nevladin sektor upozoravaju kako je riječ o diskriminatornoj odluci.\nPrilog Željke Zvicer.', 'Vlasti Grčke zaprijetile su da će blokirati nastojanja Albanije za prijem u Evropsku uniju, zbog pritvaranja političara grčkog porijekla u toj zemlji, Fredija Belerija.\n “Evropski izgledi Albanije u potpunosti ovise o njenom poštivanju prava grčke etničke manjine“, rekao je grčki premijer Kyriakos Mitsotakis tokom skupa u predgrađu Atine, prenosi Anadolija, pozivajući se na agenciju AMNA.\nPobijedio na lokalnim izborima\n Belerija, kandidata etničke grčke manjine koji se natječe za poziciju gradonačelnika Himare, najjužnijeg grada Albanije, policija je privela 12. maja, pod optužbom za kupovinu glasova.\n Njegovo hapšenja zategnulo je odnose između Tirane i Atine.\n Vlada Grčke uložila je službeni protest albanskom Ministarstvu vanjskih poslova.\nIako je u pritvoru od ponedjeljka, Beleri je u nedjelju pobijedio na lokalnim izborima.', 'U Crnoj Gori u ponoć istječe rok za predaju lista za vanredne parlamentarne izbore, koje je odlazeći predsjednik Milo Đukanović raspisao za 11. juni.\n Učešće je najavilo čak 16 koalicija, političkih stranaka i grupa građana.\n Do ovog trenutka četiri su predale liste Državnoj izbornoj komisiji (DIK).\n Dvije lise su vraćene na doradu, jer podnosioci nisu dostavili najmanje 4.338 potpisa, koliko je neophodno za podršku izbornoj listi.\n Komisija ima rok do subote, 20. maja, da objavi konačnu listu učesnika predstojećih izbora.\n Do podne je izbornu listu predala grupa građana Možemo, a preostalih 11 bi to trebalo učiniti do ponoći.\nAl Jazeerin Predrag Tomović donosi više informacija iz Podgorice.', 'Novoizabrani predsjednik Crne Gore Jakov Milatović danas polaže zakletvu u crnogorskom parlamentu, čime službeno stupa na dužnost.\n Na ceremoniji učestvuju zvaničnici iz regije, Evropske unije i Sjedinjenih Američkih Država.\n Odlukom da se inauguracija održi u Podgorici, Milatović je prekinuo dosadašnji državni protokol i praksu polaganja zakletve na Cetinju.\n Milatović je treći predsjednik Crne Gore od obnove nezavisnosti, a prije njega tu dužnost su obavljali Filip Vujanović i Milo Đukanović.\n Prema Ustavu Crne Gore, predsjednik države bira se na izborima na petogodišnje razdoblje.\nU Podgorici je Ivan Pavković.', 'Direktor Kancelarije za Kosovo u Vladi Srbije Petar Petković izjavio je da u ponedjeljak u novoj rundi dijaloga Srbije i Kosova na tehničkom nivou nije bilo napretka, uključujući\xa0 pitanje zajednice opština sa srpskom većinom.\n Okrivio je glavnog pregovarača Kosova Besnika Bislimija da je odbacio pregovore o ključnim pitanjima, njegovo ponašanje ocjenjujući skandaloznim.\n Petković je ustvrdio da Kosovo nema namjeru formirati zajednicu srpskih opština (ZSO) na sjeveru Kosova, kao jedan od uvijeta Srbije za uspostavljanje normalizacije odnosa s Kosovom.\n Bislimi je izjavio da sastanak u Briselu nije donio rezultate te da srbijansku stranu interesira isključivo formiranje ZSO-a prije nego što se nastavi s ostalim tačkama provedbe sporazuma.\n Nova runda pregovora u Briselu počela je u ponedjeljak ujutro sastankom specijalnog pregovača Evropske unije Miroslava Lajčaka za dijalog Srbije i Kosova.\n Lajčak je kazao da je nova runda dijaloga bila fokusirana na provedbu postignutih sporazuma, kao i da će se razgovori nastaviti.\nNema provedbe briselskog sporazuma\n “Razgovarali smo o daljem putu provedbe sporazuma od 27. februara i imali smo za cilj da razjasnimo otvorena pitanja. Diskusije će se nastaviti”, napisao je on na Twitteru.\n Ovo je prvi sastanak glavnih pregovarača nakon sastanka na visokom nivou premijera Kosova Albina Kurtija i predsjednika Srbije Aleksandra Vučića 2. maja u Briselu.\n Evropska unija, podržana Washingtonom, predstavila je ranije sporazum koje su potpisali i Srbija i Kosovo, koji bi trebao normalizirati odnose dvije strane koji su napeti od kako je u februaru 2008. godine Kosovo proglasilo nezavisnost.\n Sporazum podrazumjeva priznavanje diploma, registarskih oznaka na vozilima, kao i neke druge tahničke stvari koje bi unaprijedile i olakšala protok ljudi i roba između Srbije i Kosova.\nKonkretni koraci na provedbi ovog sporazuma još nisu napravljeni.', 'Novoizabrani gradonačelnik Općine Sjeverna Mitrovica Erden Atić položio je zakletvu.\n Polaganju je prisustvovalo 13 vijećnika, a njegova zamjenica je postala Katarina Ađančić. Atić je rekao da će dužnost obavljati u skladu sa zakonima o lokalnoj samoupravi i na dobrobit svih zajednica.\n Prije početka polaganja zakletve na zgradi Općine je istaknuta zastava Kosova. Direktor Ureda za Kosovo u Vladi Srbije Petar Petković rekao je da je time počela okupacija sjevera Kosova i da je predsjednik Srbije upozorio Miroslava Lajčaka na sve posljedice ponašanja kosovskog premijera, koje se mogu pretvoriti u najveću krizu dosad.\nViše informacija o situaciji na Kosovu javlja Avni Ahmetaj.', 'Skupština Srbije počela je raspravu o izvještaju Regulatornog tijela za elektronske medije s posebnim osvrtom na slučajeve nasilja.\n Prethodno su zastupnici o sigurnosnoj situaciji u zemlji raspravljali četiri dana.\n Sjednica Skupštine, koja je počela prošle sedmice, održava se na zahtjev dijela opozicijskih stranaka.\n Posebna sjednica skupštine jedan je od zahtjeva više desetaka hiljada građana koji se svake sedmice okupljaju u Beogradu.\n Iz Beograda izvještava Bojana Stojanović.\n\xa0', 'Pred Sudom Bosne i Hercegovine ponovo se sudi Zijadu Mutapu, njegovoj kćerki Alisi i drugima u predmetu koji se odnosi na okolnosti smrti mladića Dženana Memića iz februara 2016. godine.\n Drugostepeni postupak vodi se pred Apelacionim vijećem Suda Bosne i Hercegovine, nakon što je ukinuta prvostepena presuda kojom se petero optuženih teretilo da su kao organizirana kriminalna grupa učestvovali u skrivanju dokaza o smrti Dženana Memića.\n Apelaciono vijeće je uvažilo žalbu Tužilaštva Bosne i Hercegovine zbog proceduralnih grešaka, pogrešno utvrđenog činjeničnog stanja i kršenja Krivičnog zakona Bosne i Hercegovine.\nViše detalja o slučaju “Memić” iz Sarajeva donosi Al Jazeerina Arduana Pribinja.', 'Članstvo Bosne i Hercegovine u NATO-u ključno je za stabilnosti i ekonomski prosperitet zemlje, rečeno je novinarima na konferenciji Alijanse u Sarajevu, u vrijeme dok predsjednik bh. entiteta Republika Srpska Milorad Dodik boravi u službenoj posjeti Moskvi i Sankt Peterburgu, pravdajući rusku agresiju na Ukrajinu te protiveći se zapadnoj politici u Bosni i Hercegovini.\n Zapovjednica NATO Štaba Sarajevo, brigadna generalica Pamela McGaha, rekla je kako u Bosni i Hercegovini očito postoji nekoliko aktera koji potkopavaju progres u zemlji, što je razlog zbog čega NATO pruža dodatnu podršku Bosni i Hercegovini.\n Bosna i Hercegovina ranije je usvojila smjernice vanjske politike, što uključuje članstvo zemlje u NATO-u, ali Dodik sada odbija provesti reforme koje bi zemlju približile tom vojnom savezu.\n Optužuje NATO da se miješa u unutrašnje poslove Bosne i Hercegovine, otvoreno zagovarajući prorusku politiku u Bosni i Hercegovini.\nAlijansa donosi stvarne i istinske benefite\n Čelnici NATO štaba u Sarajevu odbacili su strahove iz RS-a prema zapadnom vojnom savezu, napominjući da je NATO pomagao RS, uključujući slanje respiratora tokom pandemije korona virusa.\n “Temeljna stvar ovdje je da su Bosna i Hercegovina i NATO partneri. Tim NATO-a u Sarajevu je sarađivao s ministarstvima odbrane i sigurnosti posljednjih 20 godina kako bi pomogli u izgradnji sigurnosne mreže kojoj građani Bosne i Hercegovine mogu vjerovati”, kazala je Pamela McGaha.\n Prema NATO-u, članstvo zemlje u Alijansi ne bi značilo samo veću sigurnost za sve njene građane – saradnja Bosne i Hercegovine i NATO-a donosi stvarne i istinske benefite svim građanima\n Osim Pamele McGaha, novinarima u Sarajevu su govorili norveški, britanski i njemački ambasadori u Bosni i Hercegovini Olav Reinertsen, Julian Reilly i Thomas Fitschen te Josip Brkić, zamjenik ministra vanjskih poslova Bosne i Hercegovine.\nBrkić, koji je predsjedavajući Komisije za saradnju Bosne i Hercegovine i NATO-a, rekao je da Bosna i Hercegovina radi u struktuiranom i sadržajnom partnerstvu sa Savezom posljednjih devet godina, kako bi se ispunili vanjskopolitički ciljevi – približavanje zemlje NATO-u.', 'Ambasada Sjedinjenih Američkih Država u Bosni i Hercegovini poručila je da državna imovina Bosne i Hercegovine pripada državi, nakon što je to pitanje već mjesecima jedan od ključnih izvora nestabilnosti u zemlji.\n Dok Ustavni sud Bosne i Hercegovine imovinu poput šuma i rijeka tretira kao vlasništvo države Bosne i Hercegovine (entiteti Republika Srpska i Federacija BiH mogu koristiti tu imovinu, a ne i upravljati njome), predsjednik RS-a Milorad Dodik ustrajava na tome da se radi o neupitnom vlasništvu entiteta, prijeteći secesijom Republike Srpske ako se ne udovolji njegovim zahtjevima.\n Uz Ustavni sud BiH, Ured Visokog predstavnika međunarodne zajednice za BiH je 2005. godine donio zabranu raspolaganja državnom imovinom tražeći da na to pitanje konačan odgovor da državni parlament Bosne i Hercegovine, na šta se čeka skoro dvije decenije.\n Američka ambasada u BiH također je u ponedjeljak podržala donošenje državnog zakona koji bi regulisao način upravljanja državnom imovinom u Bosni i Hercegovini. “To nije stvar mišljenja; to je ustavna i pravna činjenica”.\n Prema međunarodnom pravu i ustaljenoj državnoj praksi, saopćila je Ambasada, samo države posjeduju neophodnu nadležnost\xa0 za nasljeđivanje prava i obaveza država prethodnica, a u ovom slučaju, to je država Bosna i Hercegovina.\nBosna i Hercegovina je vlasnik sve imovine\n “To je pitanje riješeno Dejtonskim ustavom koji je jasan i nedvosmislen: ‘Republika Bosna i Hercegovina, čiji će službeni naziv od sada biti ‘Bosna i Hercegovina’, nastavit će svoje pravno postojanje prema međunarodnom pravu kao država.’ Prema međunarodnom pravu i ustavnom načelu kontinuiteta, Bosna i Hercegovina je vlasnik sve državne imovine. Takvo ustavno uređenje prihvatila su oba entiteta prihvatanjem Dejtonskog mirovnog sporazuma, uključujući Aneks 4, Ustav Bosne i Hercegovine. Ustavna nadležnost entiteta podređena je njihovoj obvezi poštivanja Ustava Bosne i Hercegovine”. “Ustavno i pravno uređenje u vezi sa državnom imovinom dodatno su regulisani zakonima Bosne i Hercegovine prema Sporazumu o pitanjima sukcesije bivše Socijalističke Federativne Republike Jugoslavije (SFRJ) iz 2001. godine, koji je ratificirala Parlamentarna skupština BiH”.\xa0Tim sporazumom, koji je stupio na snagu 2004. godine, saopćili su iz ambasade SAD-a, precizirano je da su Bosna i Hercegovina i još četiri zemlje nasljednice koje će naslijediti “pokretnu i nepokretnu državnu imovinu” SFRJ.\n “To nije pitanje nadležnosti, već vlasništva nad imovinom, kao što je bio slučaj u Hrvatskoj, Crnoj Gori, Srbiji i Sloveniji”.\nPitanje koje može riješiti samo Parlament BiH\n Američka ambasada, međutim, kaže da ne znači da svaki dio imovine koji je pripadao SFRJ treba trajno kontrolisati država Bosna i Hercegovina. Od vitalne je važnosti regulisati upravljanje, a u nekim slučajevima, i vlasništvo nad tom imovinom među različitim nivoima vlasti.\n Ko može dati odgovor na pitanje kako upravljati državnom imovinom? Ambasada kaže da je\xa0Ustavni sud BiH bio jasan u ovom slučaju: “Parlamentarna skupština BiH ima isključivu nadležnost za to”.\n Prema Ambasadi, valjano rješavanje ovog pitanja donijelo bi ekonomsku korist cijeloj Bosni i Hercegovini jer kompanije i drugi razvojni projekti ne mogu uspjeti ako nemaju jasno, zakonsko pravo vlasništva nad imovinom ili jasne propise o njenoj upotrebi. Istovremeno, nezakoniti prijenos vlasništva nad državnom imovinom od bilo kojeg subjekta izlaže primatelja domaćem i, potencijalno, međunarodnom pravnom riziku.\nLažne pravne tvrdnje vlasti Republike Srpske i odbijanje bh. parlamentaraca iz Republike Srpske da konstruktivno sarađuju sa svojim kolegama na državnom nivou nepotrebno produžuju rješavanje tog pitanja te se onemogućuje puna provedba agende 5+2\xa0 koju je definisao OHR, što je preduvjet za zatvaranje OHR, saopćila je Ambasada.', 'Član Predsjedništva Bosne i Hercegovine Denis Bećirović pokrenuo je proceduru za razrješenje ambasadora Bosne i Hercegovine u Državi Katar Abdulaha Skake, nekoliko sati nakon što je uhapšen zbog sumnje na zloupotrebu položaja u vrijeme dok je bio na poziciji gradonačelnika Sarajeva u periodu od 2016. do 2020. godine.\n Konačnu odluku o razrješenju ambasadora Skake i imenovanju novog ambasadora u Kataru donijet će tročlano državno predsjedništvo BiH, saopćio je Bećirovićev kabinet.\n Skaka je priveden u prostorije Ministarstva unutrašnjih poslova Kantona Sarajevo nakon policijske akcije u utorak\n Uhapšen je nakon što je dao izjavu u policiji.\n Skaka je uhapšen u okviru akcije “Vizionar“, koja se provodi zbog sumnje u počinjenje više krivičnih djela.\n \t\t\n\n\n\t\t\t\t\t\n\t\t\t\t\t \n \t\t\t\t\t\n\t\t\t\t\n \n \t\t\nZloupotreba položaja, nesavjestan rad, davanje dara\n Sumnjiči se, između ostalog, za zloupotrebu položaja, nesavjestan rad u službi, davanje dara i drugih oblika koristi te krivotvorenje službene izjave.\n U okviru ove akcije privedeno je više osoba.\n Tužilaštvo KS-a je proteklih godina formiralo nekoliko predmeta protiv Skake.\nSkaku je za ambasadora Bosne i Hercegovine u Kataru predložila Stranka demokratske akcije (SDA).', 'Misija OSCE-a u Bosni i Hercegovini upozorava da dio ratnih zločinaca ni nakon odslužene kazne ne pokazuju pokajanje niti shvataju ozbiljnost svojih (ne)djela iz prošlosti. Organizacija za evropsku sigurnost i saradnju upozorava i da zvaničnici, javne ličnosti i mediji pogrešno slave takve pojedince.\n Komentar je OSCE dao Al Jazeeri nakon što se ministrica kulture i sporta Federacije BiH Sanja Vlaisavljević zauzela za rehabilitaciju ratnih zločinaca, nakon što odsluže zatvorsku kaznu.\n “On mora biti rehabilitovan u društvo, on je odslužio kaznu, bilo ko, rekla je Vlaisavljević za televiziju N1. “Evo, Sanja Vlaisavljević je odslužila kaznu za ratni zločin. Što sad vi mislite, trebamo li Sanju Vlaisavljević poslati na Goli otok nakon odslužene kazne jer ona više ne zaslužuje da bude ljudsko biće zato što je bila suđena i presuđena za izvjesno?”\nZločinci ne shvataju šta su počinili\n Izjava ministrice Vlaisavljević, koja je bila izbor na tu funkciju Hrvatske demokratske zajednice (HDZ BiH), izazvala je oštre osude u zemlji, uključujući i kritike organizacija koje zastupaju preživjele žrtve ratnih tortura. Udruženje žrtava i svjedoka genocida i Udruženje građana žrtava rata ‘92-95’ 16. april Ahmići zatražili su ostavku ministrice.\n Tokom rata u Bosni i Hercegovini ubijeno je oko 100.000 ljudi, među kojima je veliki broj civila, ubijeni u logorima ili na drugim mjestima. Porodice još tragaju za više od 7.000 članova koji se vode kao nestali.\n Tužilaštvo Bosne i Hercegovine izvijestilo je nedavno o optužnicama protiv više od 1.000 optuženih za ratne zločine u posljednjih 19 godina, dok su pravomoćno okončani predmeti protiv nekoliko stotina optuženih.\n Za OSCE, pitanje rehabilitacije ratnih zločinaca je izuzetno osjetljivo i mora mu se pristupiti s posebnom pažnjom i taktom. OSCE podsjeća da određeni osuđeni ratni zločinci, bez obzira na to što su odslužili svoje kazne, ne pokazuju pokajanje niti shvataju ozbiljnost svojih (ne)djela iz prošlosti. Zabrinuti su što izabrani zvaničnici, utjecajne javne ličnosti i mediji neke od ovih osuda vode ka uzdizanju i slavljenju takvih pojedinaca.\nIgnorisanje tragedije ubijenih\n „Često i značajan dio društva slijedi ovaj trend, zaboravljajući, umanjujući ili ignorišući sudbinu žrtava i onih koji su preživjeli ove zločine“, rekli su iz OSCE-a, u komentaru koji je dostavljen Al Jazeeri. „Ovo jasno pokazuje da, u skoro tri decenije nakon ratova u bivšoj Jugoslaviji, veliki broj lidera nije dao prioritet vođenju svojih zajednica ka istini i istinskom procesu pomirenja, koji se odražava kroz uzajamno dostojanstvo, poštovanje i razumijevanje prema svim žrtvama, a ne samo prema ‘svojim’.\n Za OSCE, krivičnopravni procesi sami po sebi nisu dovoljni u ozdravljenju društva. Rijetko su, ako su ikada, oni upotpunjeni sa održivim, inkluzivnim i adekvatnim naporima iz domene tranzicijske pravde. U ovom kontekstu, historijske dokaze o ratu, koji su zasnovani na činjenicama, ključni akteri su osporavali i dalje nastavljaju osporavati, a njihov izostanak daje prostora suprotstavljenim narativima i aktima poricanja i veličanja genocida i ratnih zločina, čime se dalje dijeli i iznova traumatizira društvo.\n“Ukoliko bi građani i njihovi izabrani lideri dali prioritet nekim od navedenih i drugih srodnih temeljnih elemenata, onda bi tranzicijska prava i procesi pomirenja mogli, tamo gdje je to prikladno, uključiti one koji su odslužili svoju kaznu i koji su, što je još bitnije, prepoznali i prihvatili traumu i štetu prouzrokovanu svojim djelima“.', 'Ambasador Bosne i Hercegovine u Kataru i bivši gradonačelnik Sarajeva Abdulah Skaka, koji je juče uhapšen u akciji “Vizionar”, predan je u nadležnost Tužilaštva Kantona Sarajevo.\n Sumnjiči se za više krivičnih djela – zloupotrebu položaja i ovlasti, nesavjestan rad u službi, krivotvorenje službene isprave i davanje dara ili drugih oblika koristi.\n U proteklih nekoliko godina protiv Skake je podneseno nekoliko krivičnih prijava koje se odnose na razdoblje u kojem je bio gradonačelnik.\n\xa0', 'Druga pošiljka od ukupno 26 američkih lakih oklopnih vozila JLTV Oshkosh, namijenjenih oružanim snagama Sjeverne Makedonije, stigla je u luku Solun u Grčkoj, potvrdila je ministrica odbrane te zemlje Slavjanka Petrovska.\n Navela je da su vozila istovarena sa broda u solunskoj luci i da će narednih dana biti prebačena u kasarnu u Štipu, prenosi Beta.\n “Ovim najsavremenijim i najsofisticiranijim oklopnim vozilima mijenjamo lice naše vojske i povećavamo borbenu gotovost, odnosno jačamo sigurnost Sjeverne Makedonije, ali i NATO-a”, kazala je ona.\n Makedonska vojska već koristi šest lakih oklopnih vozila JLTV Oshkosh, koja su isporučena u julu prošle godine i koja su korištena za obuku profesionalnog sastava.\n‘Amerikanizacije makedonske pješadije’\n Sjeverna Makedonija planira nabaviti ukupno 88 JLTV-a, a riječ je o poslu koji će biti obavljen u narednih nekoliko godina.\n Na ovaj način bit će nastavljen proces “amerikanizacije makedonske pješadije”, s obzirom na to da je, osim JLTV-a, Sjeverna Makedonija iz SAD-a već nabavila veća oklopna vozila Stryker.\nVojska Sjeverne Makedonije će, ako budu ostvareni raniji planovi, na kraju tog procesa imati 88 vozila JLTV i 45 Strykera u raznim varijantama.', 'Transparency International u Bosni i Hercegovini pokrenuo je Registar koncesija.\n Primjetno je, kažu, gomilanje dugova od koncesija ili teško dolaženje do informacija od raznih nivoa vlasti.\n Podnijeli su prve prijave pred pravosuđem.\nViše detalja donosi Al Jazeerin Boris Gagić.', 'U Mostaru je u 97. godini preminuo Franjo Boras, član Predsjedništva Republike Bosne i Hercegovine, izabran na prvim demokratskim višestranačkim izborima u toj zemlji.\n Franjo Boras je, kao kandidat Hrvatske demokratske zajednice (HDZ) Bosne i Hercegovine, izabran u kolektivno predsjedništvo zemlje 1990. godine zajedno s još jednim hrvatskim članom Stjepanom Kljuićem.\n Tadašnje Predsjedništvo Republike Bosne i Hercegovine je imalo po dvojicu Bošnjaka, Srba i Hrvata te jednog iz reda ostalih.\n Ostali članovi Predsjedništva iz tog prvog saziva bili su Alija Izetbegović, Fikret Abdić, Nikola Koljević, Biljana Plavšić, Stjepan Kljuić i Ejup Ganić.\nOdluke koje su vodile referendumu\n Boras je sudjelovao u donošenju odluka koje su vodile referendumu o nezavisnosti Bosne i Hercegovine i otcjepljenju od tadašnje SFR Jugoslavije.\n Predsjedništvo Republike Bosne i Hercegovine napustio je zbog neslaganja o budućem uređenju i sudbini Bosne i Hercegovine u oktobru 1993. godine, prenosi Hina.\n Sudjelovao je i u mirovnim pregovorima koji su vođeni uz posredovanje međunarodne uprave, a nakon završetka rata u Bosni i Hercegovini živio je povučeno u Mostaru.\nAutor je naslova Kako je umirala Socijalistička Republika Bosna i Hercegovina 1990 – 1996, Bosansko-hercegovački kaos 1990-1996.\xa0i Prilog novom ustroju Republike Bosne i Hercegovine.', 'Američki predsjednik Joseph Biden čestitao je crnogorskom kolegi Jakovu Milatoviću stupanje na predsjedničku funkciju, prenosi agencija Tanjug, pozivajući se na Radio-televiziju Crne Gore (RTCG).\n “Čestitam vam na izboru za predsjednika Crne Gore. Radujem se unapređenju saradnje naše dvije države, podrška Crnoj Gori na njenom putu integracija u Europsku uniju i proširenju naših sigurnosnih i ekonomskih veza”, napisao je Biden.\n Naveo je kako Milatović preuzima dužnost “u trenutku velikih izazova, kada je surovi rat Rusije na Ukrajinu uzdrmao mir u Evropi”.\n “Posvećenost Crne Gore u pružanju humanitarne i sigurnosne pomoći Ukrajini, javna osuda ruske agresije i usklađenost sa sankcijama EU-a prema Rusiji, kao i prihvatanje izbjeglica iz Ukrajine, predstavljaju model solidarnosti i regionalnog liderstva”, poručio je Biden.\nMultietnička demokratija\n Osvrnuo se i na, kako je istakao, doprinos Crne Gore u osnaživanju istočnog bloka Sjevernoatlantske alijanse (NATO), što pokazuje, prema njegovim riječima, posvećenost Crne Gore NATO savezu.\n “Nastavak naše saradnje u susret izazovima koji su pred nama, osnaživanje veza između Crne Gore i SAD-a, zajedno sa NATO saveznicima i europskim partnerima je značajnije nego ikada do sada. Izbori u Crnoj Gori su još jednom pokazali da vaši građani žele ulazak Crne Gore u Europsku uniju kako bi osigurali bolju budućnost za svoju državi”, naveo je američki lider.\n “Ohrabrujem vas da iskoristite ovaj trenutak kako bi ubrzali usvajanje i provođenje reformi neophodnih za članstvo u EU.”\nAmerički predsjednik je istakao kako će SAD nastaviti blisko sarađivati s Milatovićem, dok država “ide naprijed ka dostizanju ovog važnog cilja” i istovremeno jača “multietničku” demokratiju.', 'U Bosni i Hercegovini nove poplave zbog obilne kiše. Unsko-sanski kanton, na sjeverozapadu zemlje, proglasio je stanje prirodne nesreće nakon što su poplavljene stotine objekata. Najteža situacija je u Bihaću i Bosanskoj Krupi.', 'Posljednji je dan bijelog štrajka sudija u Hrvatskoj. Građani nisu mogli da se razvedu niti da registruju nove firme, što je na neke itekako uticalo. Hitni predmeti ipak su bili u radu. Kako je na građane uticao prvi štrajk sudija u hrvatskoj historiji i jesu li sudije dobile što žele, u priči Marine Barukčić.', 'Bosanskohercegovački umjetnik Alija Hafizović Haf preminuo je u Sarajevu u 83. godini.\n Iza Hafizovića je ostalo bogato umjetničko djelo, a najviše je upamćen kao autor teksta pjesme “Sarajevo, ljubavi moja” koju je komponirao i otpjevao Kemal Monteno, pa se ona danas smatra nezvaničnom himnom glavnog grada Bosne i Hercegovine.\n Hafizović je za Montena napisao još nekoliko pjesama, među kojima su: “Doli Bel”, “Vrijeme kiša”, “Napiši jednu ljubavnu”.\n Jedan je od osnivača i prvi pjevač kultne sarajevske grupe “Indexi”, prije nego što je u sastav došao Davorin Popović.\nIzlagao na više od 60 grupnih izložbi\n Režirao je nekoliko drama za pozorište, radio i TV-stanice, prenose mediji.\n Hafizović je rođen 1940. godine u Sarajevu, gdje je završio Višu pedagošku školu, Odsjek likovna umjetnost na Univerzitetu u Sarajevu.\n Izlagao je na više od 60 grupnih izložbi u Bosni i Hercegovini, Sloveniji, Hrvatskoj, Srbiji, Italiji, Njemačkoj, Francuskoj, Luksemburgu i Turskoj.\nNapisao je i biografiju Multigrafija.', 'Mještani pogođeni poplavama na sjeverozapadu Bosne i Hercegovine uklanjaju vodu i posljedice prirodne nepogode koja ih je zadesila proteklih dana.\n Lokalne zajednice pozivaju građane da prijave štetu.\n Prema prvim procjenama, samo u Unsko-sanskom kantonu, ona iznosi najmanje četiri miliona eura.\nKonačan iznos bit će poznat nakon što nadležne komisije obiđu teren i naprave službene procjene.', 'Sud Bosne i Hercegovine izrekao je prvostepenu presudu kojom je Ramiz Dreković, nekadašnji komandant Četvrtog korpusa Armije RBiH, oslobođen optužbi za ratni zločin protiv civila, prenosi Fena.\n Konkretno, Dreković je oslobođen optužbi da je od 21. maja do 7. juna 1995. godine artiljerijskim jedinicama u mjestu Bjelimići kod Konjica naredio neselektivne napade na većinsko srpsko stanovništvo Kalinovika.\n “Nakon pravosnažnosti ove presude izaći ćemo sa svim problemima koje je general Dreković imao u prikupljanju materijalnih dokaza ali, kao što sam rekao, u najvećoj mjeri je oslobađajuća presuda bazirana na dokazima iz arhiva, kako vojske RS-a, tako i naporima istražiteljskog tima odbrane koji je bio uključen u ovaj predmet”, rekao je Drekovićev advokat Mirsad Crnovršanin.\n \t\t\n\n\n\t\t\t\t\t\n\t\t\t\t\t \n \t\t\t\t\t\n\t\t\t\t\n \n \t\t\nTužilaštvo BiH će uložiti žalbu\n Iz Tužilaštva BiH je saopćeno da će tužilac Posebnog odjela za ratne zločine, nakon zaprimanja pisanog otpravka presude, uložiti žalbu na prvostepenu presudu Suda BiH kojom je optuženi Ramiz Dreković oslobođen optužbi za krivično djelo ratni zločin protiv civilnog stanovništva.\n “Optuženi se tereti da je za vrijeme rata i oružanog sukoba u BiH, u svojstvu komandanta 4. korpusa Armije RBiH, postupao suprotno odredbama ženevskih konvencija o zaštiti civilnih osoba za vrijeme rata. Tužilaštvo BiH će dokazivati krivicu optuženog u drugostepenom postupku”, saopćeno je iz Tužilaštva BiH.\n Suđenje u ovom predmetu počelo je u martu 2019. godine.\nVisoke vojne dužnosti\n U Drekovićevoj biografiji navedeno je da je od početka rata bio angažiran na pripremama za odbranu i pružanje otpora. U ljeto 1992. godine staje na čelo novoformirane Unsko-sanske operativne grupe, a od jeseni je zapovjednik Petog korupsa Armije BiH.\n Godinu kasnije, odlukom Predsjedništva, unaprijeđen je u čin brigadnog generala. Početkom 1994. godine na osnovu odluke Predsjedništva preuzima Četvrti korpus ARBiH. Potom je imenovan za poslove načelnika Uprave za politička pitanja Generalštaba Armije RBiH.\n Na petu godišnjicu formiranja Armije RBiH, u proljeće 1997. godine, unaprijeđen je u čin divizijskog generala.\nDreković je nakon rata penzionisan.', 'Nacionalnim interesima Srbije, kao kandidatu za članstvo u Evropskoj uniji, nanosi štetu to što nije usaglasila svoju politiku sa sankcijama i vanjskom i sigurnosnom politikom Evropske unije, rekao je u Briselu šef evropske diplomatije Josep Borrell.\n Sažimajući zaključke današnjeg zasjedanja šefova diplomatija Unije i njihov neformalni susret s ministrima sa Zapadnog Balkana, Borrell je prenio stav ministara vanjskih poslova članica EU-a da kandidati za članstvo sa Zapadnog Balkana “moraju da uhvate zamah u procesu proširenja, stvoren povoljnim napretkom Ukrajine”, koja je dobila status kandidata.\n Tijesne veze s Rusijom i neusaglašavanje sa sankcijama koje je EU uvela Moskvi nespojive su s procesom koji Srbiju vodi ka članstvu u EU, dodao je Borrell i prenio stav ministara Unije da Rusija nastoji da “izbaci s kolosjeka evropski put kandidata sa Zapadnog Balkana”, prenosi agencija Beta.\nNormalizacija odnosa Kosova i Srbije\n Borrell, visoki predstavnik Evropske unije za vanjsku i sigurnosnu politiku, saopćio je da su se ministri pozabavili i dijalogom Kosova i Srbije i stavili do znanja da je “brzo provođenje sporazuma dvije strane jedini put za normalizaciju odnosa”.\n Također su ukazali, prema njegovim riječima, da “zaoštravanja i uzajamne provokacije moraju prestati” i da se “negativna ponašanja i pomanjkanje konstruktivnosti moraju preokrenuti”.\n “Istaknuto je da se kandidatima za članstvo u EU koji se nisu usaglasili sa sankcijama EU protiv Rusije, a tu ću posebno ukazati na Srbiju, održavanje tijesnih veza s Rusijom ne podudara s njihovim procesom ulaska u članstvo Evropske unije. To također nanosi štetu njihovim cjelokupnim nacionalnim interesima, ali svakako nije spojivo s postupkom koji vodi ulasku u EU”, naveo je Borrell.\n On je ukazao da EU želi da pospješi proširivanje i da su ministri Unije uputili “snažnu poruku” da partneri sa Zapadnog Balkana “moraju da uhvate taj zamah u procesu proširenja, stvoren povoljnim napretkom Ukrajine”.\n “Ukrajina napreduje i oni treba da slijede taj put i istu brzinu. Sada je trenutak da ubrzaju reforme, da se usklade s evropskim normama i da svoja društva pripreme za članstvo. To je jedinstvena prilika koja mora da se iskoristi”, dodao je.\nVažnost odnosa dvije strane\n Borrell je rekao da su se ministri na današnjem sastanku “posebno osvrnuli” na dijalog Kosova i Srbije i predočili da članstvo u EU znači saradnju “i zajedničko djelovanje uz prevazilaženje svih teškoća iz prošlosti”.\n Španski ministar Jose Manuel Albares Bueno izjavio je da je šefove diplomatija sa Zapadnog Balkana, kao i ministre vanjskih poslova Unije i Borrella, upoznao s namjerom Madrida da organizuje sastanak šefova diplomatija EU i Zapadnog Balkana u oktobru.\n Hrvatski ministar Gordan Grlić Radman rekao je poslije sastanka da su Hrvatska i još neke članice EU-a predložile da takvi neformalni susreti šefova diplomatija EU-Zapadni Balkan budu dva puta, a ne samo jednom godišnje, jer su odnosi dvije strane postali “posebno važni” u svjetlu ruske agresije na Ukrajinu.\nMinistri članica EU-a i Borrell ukazali su na sastanku i na značaj reformi i jačanja demokratije i dijaloga u regionu, rekao je Grlić Radman.', 'Motiv krađe 18 izloženih aktova iz centra Zagreba u noći sa utorka na srijedu još nije poznat. Organizatori izložbe su u šoku, kažu da je u historiji bilo krađa pojedinih umjetničkih djela, ali nikada cijele izložbe i to materijalno malo vrijednih replika.', 'Diljem Srbije poljoprivrednici su traktorima blokirali saobraćajnice, nezadovoljni stanjem u poljoprivredi.\nTraže veće subvencije, više premije za mlijeko, olakšice za kupovinu goriva. Pregovori s vlastima, kažu, nisu dali rezultate pa pritisak s ulica vide kao jedini način da skrenu pažnju na nagomilane probleme. Ako Vlada ne odgovori na zahtjeve, najavljuju kako će u petak traktorima doći u Beograd.', 'Godinu dana nakon što je Skupštini Srbije predana inicijativa s više od 38.000 potpisa protiv iskopavanja litija, građani ne samo što nisu imali prilike čuti raspravu zastupnika o toj temi, već ne znaju ni šta se s njihovim potpisima dogodilo.\nNa tvrdnju inicijatora akcije, pokreta “Kreni promeni”, da se potpisi nalaze u Republičkom izbornoj komisiji – nema odgovora.', 'Most nad rijekom Ibar u Mitrovici, nakon rata na Kosovu, postao je simbol podjele između Albanaca, koji žive na jugu, i Srba, na sjeveru.\nVremenom, međuetničke tenzije su se smirile i most je otvoren za pješake, ali ne i za motorna vozila. Nedavno je pokrenuta inicijativa da se most otvori i za vozila, ali tome se protive Srbi sa sjevera, koji strahuju od mogućih incidenata.', 'Zbog obilnih padavina, izlijevanja rijeka i poplava u Federaciji BiH najugroženija područja su Krajina i Unsko-sanski kanton.\n Jučer je i grad Bihać proglasio stanje prirodne nesreće usljed poplava. Tako da su tom kantonu već dva grada i jedna općina proglasili stanje prirodne nesreće. Pored Bihaća stanje prirodne nesreće proglasili su i Sanski Most i Bosanska Krupa.\n Obilne padavine prouzrokovale su rast vodostaja svih rijeka, izlijevanje vode iz riječnih korita, prodiranje vode u stambene, poslovne i pomoćne objekte, kao i aktivaciju klizišta.\n Situacija se jutro pogoršala u Bosanskoj Krupi, pišu bh. mediji. Voda je poplavila veliki dio grada i poplavila prizemlje brojnih kuća i zgrada, a vodostaj je viši nego što je ikad izmjeren.\n Ceste su zatvorene za saobraćaj, na svim kritičnim područjima se nalaze čamci službi spašavanja koje su pripravnosti i spremne pružiti pomoć.\nPoplavljeni objekti u Bihaću\n U Bihaću je došlo do plavljanja više objekata i do aktiviranja klišta, rekla je Feni glasnovogovnica FUCZ Majda Kovač.\n “U MZ Kulen Vakuf rijeka Una poplavila je više objekata a došlo je i do aktiviranja klizišta, dok je u MZ Martin Brod pet stambenih objekata poplavljeno. Zbog izlijevanja vode na kolovoz otežano se saobraća (jednom trakom) na putevima na širem području Kulen Vakufa (Kulen Vakuf-Martin Brod, Orašac-Ćelije). Putna komunikacija prema naselju Klisa je u prekidu. Jedinica CZ-e za spašavanje na vodi i pod vodom uz pomoć Crvenog križa Grada Bihaća i organizacije Pomozi.ba cjelodnevno je vršila dostavu hrane i pitke vode za mještane naselja Klisa,” rekla je Kovač.\n\n U naselju Muslići došlo je do izlijevanja vode (oborinske vode) na magistralni put M5 Bihać-Izačić.\n “U MZ Pokoj mještani pomenute MZ-e postavljaju vreće sa pijeskom u cilju zaštite od poplava, a dvije nepokretne osobe su evakuisane. U naselju Kostela voda je poplavila magistralni put M 14 i isti je zatvoren za saobraćaj, a alternativni pravac je preko mjesta Gata,” rekla je Kovač.\n U MZ Klokot-naselje Pecikovići su odsječeni od ostatka pomenute MZ-e, te su poplavljeni prilazi Klokot I i II (mogu saobraćati džipovi i veća motorna vozila). U naselju Papari I i II voda se izlijeva preko kolovoza (oborinske vode i kanali). U naselju Bijelo brdo oborinske vode idu kroz dvorišta.\n “Ukupno u desetak bihaćkih mjesnih zajednica poplavljeno je više od 200 objekata i veća površina poljoprivrednog zemljišta,” naglasila je Kovač.\n Dodala je da su štabovi civilne zaštite i Bihaća i ostalih općina i pripadnici civilne zaštite konstanto na terenu i prate situaciju.\n “Tamo gdje je potrebno pitke vode dostavlja se pitka voda, gdje su potrebne vreće s pjeskom, one su već postavljene,” kazala je Kovač.\nKovač: Vodostaji u padu\n Prema njenim riječima, FUCZ je u stalnom kontaktu i sa kantonalnom upravom CZ i sa općinskim službama. Stavljene su u pripravnosti i snage FUZC i ljudske i materijalno tehnička sredstva.\n “U kontaktu smo i sa Vladom FBiH i premijerom Nerminom Nikšićem, i oni su se stavili na raspolaganje i u stalnoj su pripravnosti. Mi čak imamo i timove koji imaju sjedište u USK i koji mogu reagirati vrlo brzo,” istakla je Kovač.\n \xa0\n\n \xa0\n Napomeula je da za sada kantonalna uprava CZ USK drži sve pod kontrolom i može da se nosi s ovom situaciju sa svojim resursima.\n “Još uvijek nisu potrebne ni pumpe a ni materijalni ni ljudski resursi, a onog momenta ako bude potrebe FUCZ će se staviti odmah na raspolaganje,” rekla je.\n Naglasila je da su jutros trenutno svi vodostaji u stagnaciji ili u padu.\n“Iako se najavljuju nove padavine, nadamo se da će period bez padavina biti što duži kako bi se voda koliko toliko povukla,” kazala je za Fenu Kovač.', 'Odbor za vanjske poslove američkog Senata održao je saslušanje o američkoj politici prema zapadnom Balkanu.\nOcijenjeno je da su glavne prepreke stabilnosti neriješeni odnosi Srbije i Kosova kao i situacija u Bosni i Hercegovini.\nPred odborom su svjedočili specijalni izaslanik SAD-a za zapadni Balkan Gabriel Escobar i savjetnik državnog sekretara Derek Chollet.', 'Na svečanoj sjednici Skupštine Opštine Sjeverna Mitrovica u petak je zakletvu položio novi gradonačelnik te opštine Erden Atiq iz Pokreta Samoopredjeljenje, koji je na vanrednim lokalnim izborima održanim 23. aprila dobio najviše glasova.\n Atiq je zakletvu položio na albanskom i srpskom jeziku na sjednici održanoj u zgradi Opštine Sjeverna Mitrovica.\n Nakon što je položio zakletvu, u obraćanju medijima kazao je da će raditi za sve građane Sjeverne Mitrovice, bez razlike i diskriminacije.\n “Najveće angažiranje će nam biti da normaliziramo opštinu te pozivam sve građane da dođu i posjete nas, da sarađujemo što bolje za dobrobit svih”, kazao je, prenosi Anadolija.\n Izjavio je da je za svoju zamjenicu imenovao Katarinu Ađančić s kojom će, kako kaže, sarađivati.\n Narednih dana bit će organizovano polaganje zakletvi izabranih gradonačelnika i drugih opština sa sjevera Kosova.\nU pripravnosti Snage za brzo djelovanje\n Na vanrednim lokalnim izborima 23. aprila izabrani su gradonačelnici Sjeverne Mitrovice, Zvečana, Leposavića i Zubinog Potoka kao i odbornici za Skupštine Opština Zvečan i Leposavić.\n Zbog bojkota Srpske liste izlaznost birača je bila mala i iznosila je 3,47 posto.\n Misija Evropske unije za vladavinu prava na Kosovu (EULEX) povećaala je stepen spremnosti usljed polaganja zakletvi novoizabranih gradonačelnika, potvrđeno je u petak Tanjugu iz te misije.\n “Misija EULEX-a pomno prati dešavanja na sjeveru Kosova kroz prisustvo svoje Specijalizovane policijske jedinice i Rezervne specijalizovane policijske jedinice kao i naših viših policijskih savjetnika i drugog osoblja prisutnog u toj oblasti, u bliskoj koordinacija s Policijom Kosova i KFOR-om”, navodi se u odgovoru EULEX-a Tanjugu.\nU Sjevernoj Mitrovici se nalaze i Snage za brzo reagovanje, s veoma kratkim vremenom odziva, koje su u pripravnosti 24 sata dnevno.', 'Rijeke u Hrvatskoj nastavljaju rasti.\n Vodostaji Korane i Kupe prešli su osam metara. Poplavljena su pojedina naselja u Karlovcu. Najkritičnije je u Hrvatskoj Kostajnici, gdje se izlila Una, a rastu i podzemne vode. Zasad nema evakuacija. Poplavljeni su podrumi i prizemlja kuća te zgrada uz rijeku. Na terenu su vojnici, vatrogasci i Civilna zaštita.\nMarin Veršić je Hrvatskoj Kostajnici.', 'Trojica gradonačelnika izabranih u tri opštine na sjeveru Kosova u četvrtak su položila zakletvu, a nakon što je prošle sedmice to učinio gradonačelnik Sjeverne Mitrovice Erden Atiq.\n Tako su danas zakletvu položili i gradonačelnik Zvečana Ilir Peci, Zubinog Potoka Izmir Zeqiri te Leposavića Lulezim Hetemi.\n “Želim da budemo zajedno u svojim poslovima i obavezama, da budemo maksimalno fokusirani na provođenje zakona Republike Kosovo na cijelom teritoriju opštine Zubin Potok”, rekao je Zeqiri nakon polaganja zakletve.\n Peci je najavio da će dužnost čelnika opštine Zvečan obavljati iz ureda zajednica u selu Lipe.\n “Nije stvar u meni, Vlada Republike Kosovo je ta koja odlučuje, mi ćemo to svakako poštovati”, rekao je, prenosi Fena, pozivajući se na kosovske medije.\nCeremonije u albanskim selima\n Polaganje zakletve nije organizovano u zgradama opština, kako je to uobičajena praksa, već u javnim ustanovama sela u kojima živi albansko stanovništvo.\n Novi gradonačelnik Zubinog Potoka preuzeo je dužnost u prostorijama opštinskog ureda za zajednice u selu Čabar, gradonačelnik Zvečana u selu Boletinija u zgradi osnovne škole “Isa Boletini”, a gradonačelnik Leposavića u selu Bistrica u osnovnoj školi “Kadri Bistrica“.\n Na sjeveru Kosova lokalni izbori u četiri opštine većinski naseljene Srbima održani su u aprilu uglavnom bez učešća srpske zajednice, koja je prihvatila poziv na bojkot podržan od vlasti Srbije, a izlaznost je bila manja od pet posto.\nIzbori su raspisani nakon što su gradonačelnici opština na sjeveru (Leposavić, Zubin Potok, Sjeverna Mitrovica i Zvečan), svi pripadnici Srpske liste, u novembru 2022. godine podnijeli ostavke u znak protivljenja odluci Vlade Kosova da preregistrira automobile s tablicama izdanim u Srbiji na tablice Republika Kosovo (RKS).', 'Komesar za susjedstvo i proširenje Evropske unije (EU) Oliver Varhelyi izjavio je u Sarajevu kako Bosna i Hercegovina zaslužuje biti dio EU-a, da u doba rata Rusije protiv Ukrajine EU treba sve svoje saveznike, dodavši i da saveznici EU-a ne idu u Rusiju, javlja Anadolija.\n Varhelyi je zajedno s predsjedavajućom Vijeća ministara Bosne i Hercegovine Borjanom Krišto dopredsjedavao Političkim forumom na visokom nivou, kojem su učestvovali članovi kolegija oba doma Parlamentarne skupštine BiH i predstavnici klubova oba doma PSBiH, premijeri entiteta, premijeri kantona u Federaciji BiH i gradonačelnik Brčko Distrikta BiH.\n Na konferenciji za novinare nakon sastanka Varhelyi je rekao kako je danas ovdje jer je Bosna i Hercegovina zemlja kandidat za članstvo u EU.\nNapredak u radu\n “Kandidatski status predstavlja jedan izraz nadanja od strane EU-a i pokazatalj je da zemlja zaslužuje biti dio EU-a, i ne samo da zaslužuje, naša su očekivanja da ona jednog dana postane članica. Vi sa svoje strane svjedočite jednom snažnom angažmanu i nadam se da će taj snažan angažman dovesti i do nekih konkretnih rezultata”, rekao je Varhelyi.\n Kazao je kako je sretan što može vidjeti napredak u radu novih saziva vlasti na svim nivoima.\n „Na nivou BiH u rekordnom roku, nezapamćeno je da je ovako brzo formirana vlast i da je usvojen budžet. Imamo formiranu vlast i budžet na nivou Federacije BiH i na drugim nivoima. Sve su to dodatne potvrde da je kandidatski status bio jedan snažan faktor i odigrao snažnu ulogu u svim ovim dešavanjima. Uvjeren sam i siguran da ovaj današnji susret predstavlja jednu istinsku prekretnicu u konkretnoj realizaciji svih inicijativa, 14 ključnih prioriteta, kao i preporuke 8+1, a to su reforme koje su ključne za napredak BiH“, rekao je Varhelyi te dodao:\n “Sada kada su zadaće jasno utvrđene nadam se da ćemo imati jednu bržu dinamiku. U ovakvim vremenima, u doba rata Rusije protiv Ukrajine nama trebaju svi naši saveznici, zato je vrlo važno da danas uputimo jasne poruke iz Sarajeva”, dodao je Varhelyi.\n‘Naši saveznici ne idu u Rusiju’\n Odgovarajući na pitanja novinara, Varhelyi je naglasio kako vjeruje da će EU osnažiti svoj strateški pristup pomenutim temama, naglašavajući kako su prioriteti 8+1 vrlo jasni.\n “Moram uputiti jednu poruku koja se odnosi ne samo na BiH već na sve zemlje kandidate. Neće biti nikakvih prečica i popuštanja, to se na sve odnosi podjednako”, rekao je Varhelyi.\n Na pitanje u vezi s najavama predsjednika entiteta RS Milorada Dodika o skorijoj posjeti Rusiji, odnosno koliko prisni odnosi Dodika s Vladimirom Putinom udaljavaju BiH od evropskog puta, Varhalyi je odgovorio kratko:\n“Naši saveznici ne idu u Rusiju, to bi bio moj odgovor. Ko želi biti naš saveznik, ne ide u Rusiju”.', 'U Beogradu treći protest „Srbija protiv nasilja“.\n Hiljade građana okupile su se ispred Narodne skupštine Srbije, potom su krenuli u mirnu šetnju do mosta Gazela na autocesti koja je blokirana, a zatvoren je i Brankov most.\n Zastupnici opozicionih stranaka su pozvali građane na novo okupljanje, nakon što vlasti nisu odgovorile na njihove zahtjeve postavljene nakon dvije masovne pucnjave u Beogradu i Mladenovcu početkom mjeseca, u kojima je ubijeno 18 osoba, većinom djece i mladih.\nOgnjen Zorić je u Beogradu', 'Inauguracija Milatovića počela je u podne, a nakon inauguracije uslijedila je ceremonija vojnog pozdrava na platou ispred Skupštine Crne Gore.\n Crnogorski predsjednik bira se na period od pet godina, na neposrednim izborima.\n Milatović je treći predsjednik od proglašenja nezavisnosti Crne Gore 21. maja 2006. godine.\n Prvi je bio Filip Vujanović u tri mandata, s tim što je prvi put izabran nakon uspostavljanja Državne zajednice Srbije i Crne Gore. Vujanovića je na predsjedničkoj poziciji zamijenio Milo Đukanović.\nDva susreta sa Đukanovićem\n Inauguraciji Milatovića prisustvuje 200-ak gostiju, među kojima i odlazeći predsjednik Milo Đukanović. Na svečanost su došli i šefovi država zemalja Zapadnog Balkana.\n Milatović i Đukanović su se sastali dva puta od predsjedničkih izbora 2. aprila, a tema susreta bila je primopredaja dužnosti.\n Đukanović je u petak na Cetinju održao posljednju konferenciju za novinare u mandatu šefa države i poručio da se ne povlači iz politike te da je život posvetio Crnoj Gori.\nNakon poraza na predsjedničkim izborima 2. aprila, Đukanović se povukao i sa liderske pozicije u Demokratskoj partiji socijalista (DPS), a u subotu će mu i formalno prestati mandat na čelnoj funkciji u državi.', 'Hrvatska se peti dan bori sa poplavama. Situacija je nešto bolja jer vodostaji opadaju. Teško je bilo na karlovačkom području gdje je Korana juče dostigla rekord od 852 centimetra.', 'Generalna direktorica Kliničkog centra Univerziteta u Sarajevu (KCUS) dobila je otkaz na sarajevskom Medicinskom fakultetu, potvrdio je za portal Al Jazeere Balkans rektor Univerziteta u Sarajevu (UNSA) Rifat Škrijelj.\n Raskid ugovora je zvanično uručen 24. aprila ove godine, a osim rektora Škrijelja potpisala ga je i dekanesa Medicinskog fakulteta Amina Valjevac.\n “Dr. Sebiji Izetbegović prestaje radni odnos s Medicinskim fakultetom Univerziteta u Sarajevu na osnovu zaključenog Ugovor o radu ne neodređeno vrijeme s nepunim radnim vremenom\xa0 od 15. 12. 2014. godine, zbog stavljanja van snage odluke Senata Univerziteta u Sarajevu od 29. 1. 2022. godine o izboru imenovane u zvanje redovne profesorice za oblast Ginekologija i akušerstvo na Medicinskom fakultetu Univerziteta u Sarajevu”, navodi se u rješenju na koje se pozivaju pojedini bh. mediji.\nOduzeto zvanje\n Ranije je Senat UNSA-e oduzeo Izetbegović zvanje magistra i doktora nauka, a Vlada Kantona Sarajevo je usvojila i proslijedila Zaključak Vladi FBiH za njenu smjenu s čela KCUS-a.\n \t\t\n\n\n\t\t\t\t\t\n\t\t\t\t\t \n \t\t\t\t\t\n\t\t\t\t\n \n \t\t\n Za odluku je glasalo 30 članova Senata, šest je bilo suzdržanih, a dvoje protiv. Članovi Senata time su prihvatili izvještaj Kantonalne uprave za inspekcijske poslove, kojim Sarajevskom univerzitetu nalaže da Sebiji Izetbegović poništi zvanje.\n Medicinski fakultet UNSA-e je nekoliko dana prije ove odluke zatražio od rektora da uloži žalbu na odluku Kantonalne uprave za inspekcijske poslove, što je on odbio.\nZastupnica u kantonalnoj skupštini\n Izetbegović, koja je i zastupnica Stranke demokratske akcije (SDA) u Kantonu Sarajevo, početkom marta je oduzeto zvanje magistra medicinskih nauka zbog sumnje u njegovo stjecanje kao i zvanje redovne profesorice.\n \t\t\n\n\n\t\t\t\t\t\n\t\t\t\t\t \n \t\t\t\t\t\n\t\t\t\t\n \n \t\t\n Njeni advokati odluke Senata nazivaju nezapamćenim političkim progonom.\n \t\t\n\n\n\t\t\t\t\t\n\t\t\t\t\t \n \t\t\t\t\t\n\t\t\t\t\n \n\t\t', 'Nakon polaganja zakletve i preuzimanju dužnosti predsjednika Crne Gore, Jakov Milatović je poručio da će biti predsjednik svih njenih građana, ali da posao koji očekuje državu neće biti kratkoročan i lak.\n Poručio je da će najveći prioritet biti ubrzanje puta Crne Gore ka Evropskoj uniji, ali će se založiti i za eliminisanje unutrašnjih podjela, izgradnju jakih institucija, nepristrasnu pravdu i društvo jednakih šansi.\n Zahtjevat će, kazao je, punu posvećenost da u Crnoj Gori više ne bude podjela za koje je rekao da se izazivaju vještački da se prikrije rastakanje opštih dobara i uvećanje ličnog bogatstva.\n “Vrijeme je da izađemo iz busija i da se okupimo oko onoga što je zajednički imenitelj svih – a to je ljubav prema Crnoj Gori. Predstavljaću svakog od nas u naporima da tamo gdje su nas dijelili iznađemo slogu. Pomirena Crna Gora je jedina prava Crna Gora”, poručio je Milatović.\n Rekao je da osjeća posebnu čast i ponos što polaganjem zakletve preuzima dužnost predsjednika.\n „Smatram privilegijom, ali i najvećom odgovornošću, što sam dobio priliku da budem na čelu zemlje u kojoj sam rođen, koju beskrajno volim, u čije temelje su životno djelo utkale generacije mojih predaka… I da sam mogao da biram, rodio bih se baš ovdje, na najljepšem parčetu zemlje protkanom viševjekovnom borbom za opstanak, ušuškanom između mora i kamena. Inspiraciju na funkciji tražiću u nadahnuću Balšića, Vojislavljevića, Petrovića, antifašističkoj borbi Crne Gore i pregalaštvu postratnih generacija. Biću istinski predsjednik svih građana, nezavisno od njihove političke, vjerske i nacionalne pripadnosti ili bilo kog drugog ličnog svojstva”, naveo je Milatović.\n Istakao je da Crna Gora više nikada ne smije da dozvoli da se bilo bilo koji pojedinac osjeća obespravljeno.\n “Moja misija je Crna Gora jednakih šansi za sve građane, u kojoj su vrijedan rad i obrazovanje glavni faktori za uspjeh u životu. To je moja priča za koju želim da postane priča svih nas u Crnoj Gori. Biću kohezivni faktor u zajedničkoj borbi za bolju Crnu Goru. Izgradnja demokratskih institucija zadatk je svih”, kazao je Milatović.\n Odlukom da se inauguracija održi u Podgorici, Milatović je prekinuo dosadašnji državni protokol i praksu polaganja zakletve na Cetinju.\n Inauguraciji su prisustvovali predsjednici Srbije Aleksandar Vučić, Hrvatske Zoran Milanović, članovi Predsjedništva BiH Željka Cvijanović, Denis Bećirović i Željko Komšić, predsjednik Albanije Bajram Begaj i predsjednica Kosova Vjosa Osmani.\n Prisustvovao je i dosadašnji predsjednik Milo Đukanović, nekadašnji predsjednik Crne Gore Filip Vujanović, bivši premijeri Zdravko Krivokapić, Duško Marković i Igor Lukšić.\n Zvaničnom stupanju na dužnost novoizabranog predsjednika Crne Gore prisustvovali su i specijalni izaslanici SAD-a, Velike Britanije i Njemačke za Zapadni Balkan – Gabriel Escobar, Stuart Peach i Manuel Sarrazin, kao i premijer Bugarske Galeb Donev.\n Milatović je ubjedljivo pobijedio Đukanovića u drugom krugu predsjedničkih izbora 2. aprila, kada mu je povjerenje dalo 60 posto građana Crne Gore.\nOn je treći predsjednik Crne Gore od obnove državnosti 2006. godine. Prethodno su tu dužnost obavljali Filip Vujanović i Milo Đukanović.', 'Odbor za vanjske poslove američkog Senata održao je saslušanje o američkoj politici prema Zapadnom Balkanu.\n Pred odborom su svjedočili specijalni izaslanik za Zapadni Balkan SAD-a Gabriel Esobar i savjetnik državnog sekretara Derek Chollet.\nOcijenjeno je da su glavne prepreka stabilnosti na Zapadnom Balkanu neriješeni odnosi Srbije i Kosova kao i situacija u Bosni i Hercegovini.', 'U toku je evakuacija javnih i sportskih ustanova, tržnih centara i fakulteta u Novom Sadu zbog dojave o postavljenim bombama, potvrđeno je Tanjugu u Ministarstvu unutrašnjih poslova Srbije.\n Za sada su evakuisani Spens, Fakultet tehničkih nauka, Kamenički institut, Željeznička stanica, Filozofski fakultet i tržni centar Mercator.\n Na e-mail adresu nadležnih službi i medija stigla je poruka u kojoj se navodi kako su “Bombe tempirane da detoniraju danas tokom prepodneva i ranog popodneva”.\n Policija je na terenu i obavlja kontrolu objekata.\nLažne dojave o bombama u Beogradu\n Dojave o bombama u Klinično-bolničkom centru (KBC) Zvezdara i Zoološkom vrtu u Beogradu bile su lažne, potvrđeno je Tanjugu iz MUP-a.\n Kako navode, kontradiverzione ekipe izvršile su pregled i ustanovile da su dojave lažne.\n Dojava o bombi stigla je i na Vojno-medicinsku akademiju (VMA).\nLažne dojave u školama\nPrije dva dana elektronskim putem su upućene anonimne lažne dojave o bombama postavljenim u više od 100 beogradskih osnovnih i srednjih škola za koje je kasnije utvrđeno da su lažne.', 'Sporazum, čijom bi se ratifikacijom između šest zemalja Zapadnog Balkana slobodno putovalo samo s ličnim kartama, i dalje je na čekanju. Riječ je o jednom od tri sporazuma iz Berlinskog procesa, a Bosna i Hercegovina jedina je država koja ga dosad nije usvojila.', 'Taktička vježba Defender Europe 2023. počinje danas na Kosovu, a učestvovat će pet NATO armija, piše Beta.\n U različitim dijelovima Kosova do 2. juna trenirat će vojnici Sjedinjenih Američkih Država, iz Albanije, Turske, Sjeverne Makedonije i Hrvatske, a pratit će ih pet visokih oficira američke vojske.\n Za razliku od prethodnih godina, Kosovo će ove godine imati trostruko veći broj vojnika koji će učestvovati na vježbi koju predvode Sjedinjene Američke Države.\nIzložba opreme Bezbjednosnih snaga Kosova\n Više od 1.300 pripadnika Bezbjednosnih snaga Kosova (BSK) učestvovat će u vježbi koja će biti organizovana i u Sjevernoj Makedoniji, Albaniji i Hrvatskoj, uz učešće vojski SAD-a, Turske, Hrvatske, Kosova i Albanije.\n Pored toga, Kosovo će biti i jedan od domaćina ove organizacije.\n Pukovnik BSK Ejup Maqedonci rekao je da će dio vježbe biti i izložba opreme BSK, koja će danas biti otvorena na trgu Skenderbeg u Prištini.\nNa svečanoj ceremoniji povodom otvaranja izložbe nastupit će i muzički sastav Vojske SAD-a.', 'Zbog obilnih kiša značajno su narasli vodostaji Kupe i Korane na karlovačkom području gdje je proglašeno vanredno stanje, a kritično je i na području Hrvatske Kostajnice te se očekuje dolazak vodenog vala, javlja Hina.\n Noćas u 1 sat proglašeno je vanredno stanje za rijeku Koranu u Karlovcu. Jutros u 8 sati je u Karlovcu izmjeren vodostaj Korane od 829 centimetara, a Kupe 828.\n Gradonačelnik Damir Mandić rekao je da je u toku sastanak štaba civilne zaštite.\n Nivo Mrežnice u Dugoj Resi stagnira i iznosio je u 7 sati 432 centimetra, a Gornje Dobre kod Ogulina već satima pada i vodostaj iznosi 263 centimetra.\n Kritično je i na području Hrvatske Kostajnice, a Kostajnici prijete i podzemne vode i Una iz BiH.\n “Vodostaj Une je 486. Ono što nas pogađa su obilni pljuskovi. Sve snage su na terenu. Odradile su cijelu noć, a pumpe nisu stajale. Zasad uspjevamo održati razinu vode 40 cm razlike u odnosu na rijeku Unu”, kazao je za emisiju Hrvatskog radija ‘U mreži Prvog’ gradonačelnik Hrvatske Kostajnice\xa0Dalibor Bišćan.\nOčekuje se val iz BiH\n Dodao je kako se očekuje val iz BiH. Nadaju se da će se uspjeti odbraniti, uz minimalne štete. Upitan spremaju li se evakuacije, Bišćan je odgovorio kako je ogroman trud uložen u samu pripremu i odbrane od poplave da do evakuacije ne bi trebalo doći.\n Upozorio je na opasnost od podzemnih voda na koje niko ne može utjecati.\n U Hrvatskoj Kostajnici gdje je na snazi vanredno stanje odbrane od poplava, vodostaj Une u protekla 24 sata porastao je 52 centimetara i u srijedu ujutro iznosio je visokih 490 centimetara, a Kostajnici prijete i podzemne vode i Una iz BiH.\n Uprkos cjelonoćnoj borbi s nabujalom \xa0Unom, pritisak vode zečji nasipi nisu izdržali u pojedinim dijelovima; te du poplavljene neke ulice.\n Vodostaje Une u porastu je i uzvodno od Hrvatske Kostajnice, u Strugi Banskoj i Dobretinu, kao i nizvodno sve do ušća u Savu u Jasenovcu, koja je dostigla vodostaj od 837 centimetara i gdje su na snazi vanredne mjere odbrane od poplava.\nU Gospiću rastu vodostaji\n Zbog 60 litara kiše, koja je jučer pala u Gospiću na vodom zasićeno tlo, u srijedu rastu svi vodostaji, na dva se mjesta u gradu ispumpava oborinska voda s prometnica, a za sada se izlila jedino Bogdanica u Smiljanu, na lokaciji gdje je i inače za visokih vodostaja razlijevanje vode.\n Prema riječima Lidije Pernar iz Hrvatskih voda, treba uzeti u obzir da je na Zavižanu palo 57 litara kiše, te su svuda vodostaji u porastu. Prati se stanje i očekuje se svakako, rekla je Pernar, procjenjujući da će biti poplavljeni dijelovi Kosinja, Gacke doline i Gospića.\n Tokom noći je potok Kosinjski Bakovac narastao na 43 prostornih metara u sekundi i izlio se na cestu za Kosinjski Bakovac.\n “Sve druge ceste u Kosinju su još uvijek prohodne”, dodala je\xa0Pernar.\nNadležni Stožeri su svi aktivni i obilaze prometnice.', 'S opadanjem nivoa rijeka uprava civilne zaštite bh. entiteta Republika Srpska razmatra ukidanje vanredne situacije u Kostajnici.\n To se odnosi i na Novi Grad u kojem su poplavljena 44 objekta i lokalni stadion, a pojedini mještani evakuisani iz kuća.\nIz Novog Grada izvještavati Aida Hadžimusić.', 'Povjerenik za susjedstvo i proširenje Evropske unije, Olivér Várhelyi, pozvao je vlasti u Bosni i Hercegovini da provedu reforme kako bi opravdali kandidatski status dodijeljen toj zemlji krajem prošle godine i napravili dodatni pomak.\nPrečica za Bosnu i Hercegovinu, kada je riječ o članstvu u Uniji, neće biti, poručio je nakon susreta s predstavnicima vlasti u Sarajevu. S predsjedateljicom Vijeća ministara Borjanom Krišto, Varhelyi je dopredsjedao Političkim forumom čiji je cilj pratiti i unapređivati evropski put BiH.', 'Demokratija je zabiliežila opći pad u regiji koja se proteže od Centralne Evrope do Centralne Azije tokom 2022. godine, za šta je djelimično odgovorna ruska invazija na Ukrajinu, navela je organizacija Freedom House u objavljenom godišnjem izvještaju “Države u tranziciji 2023”.\n Prema izvještaju ove nevladine organizacije sa sjedištem u Washingtonu, opadanje demokratije zabilježeno je u 11 od 29 zemalja, dok je sedam država zabilježilo poboljšanja u tom pogledu.\n U regiji je najbolje rangirana Hrvatska, s ocjenom 4,25, a najslabije Bosna i Hercegovina, s ocjenom 3,21.\n Albanija i Crna Gora ocijenjene su sa 3,79, isto kao Srbija, a Sjeverna Makedonija je dobila ocjenu 3,86.\n Većina zemalja sa Balkana nalazi se u kategoriji vlada u tranziciji ili hibridnih režima.\n U izvještaju se konstatira da nategnuti procesi pridruživanja Evropskoj uniji na Zapadnom Balkanu pojačavaju razočaranje Unijom i slabe njenu moć da podstakne reforme.\nDomaće elite iskoristile Dayton za vlastitu korist\n Prema izvještaju, izazovi povezani s pristupanjem samo su se povećali proglašavanjem formalnih kandidatura Bosne i Hercegovine, Moldavije i Ukrajine za članstvo u EU-u.\n Bosanskohercegovačka demokratija je talac neuspjeha u reformi političkog sistema nametnutog Dejtonskim mirovnim sporazumom.\n Sve manja odlučnost među američkim i evropskim čelnicima, koji su bili ključni u osmišljavanju ovog sistema, osnažila je domaće elite da iskoriste složenost Daytona za vlastitu korist.\n Kao rezultat toga, građanima Bosne i Hercegovine nedostaje odgovorna vlast, a u mnogim slučajevima i zaštita njihovih osnovnih prava, navodi se u izvještaju Freedom Housea o Bosni i Hercegovini.\n Bosna i Hercegovina je najslabije ocijenjena zemlja na Zapadnom Balkanu i među državama u tranzitnim hibridnim režimima.\n Bez ponovnog angažmana u transatlantskom savezu korumpirane elite će nastaviti koristiti državne institucije da se osnaže nauštrb temeljnih sloboda građana Bosne i Hercegovine, dodaje se.\n U izvještaju se navodi kako je Dejtonski sporazum okončao rat u Bosni i Hercegovini od 1992. do 1995. godine i na papiru formirao multietničku državu.\n Stvoren je jedinstven politički sistem koji je dao prednost zaštiti triju glavnih etničkih grupa u Bosni i Hercegovini – Bošnjaka, Hrvata i Srba, koji se smatraju “konstitutivnim narodima” u odnosu na kontrolu i ravnotežu.\n Ovaj sporazum o podjeli vlasti zagarantirao je trima grupama zastupljenost u svakoj grani vlasti i omogućio im pravo veta u nacionalnim i lokalnim parlamentima te unutar državnog Predsjedništva.\n‘Stabilotokratija, kartel mira, elastična autokratija’\n “Praktički garantirajući poslijeratnim elitama mjesta u ključnim institucijama, Dayton im je nenamjerno pružio priliku da učvrste mreže pokroviteljstva iz vremena rata u funkcije države. Štaviše, značajne i povremeno preklapajuće ovlasti dodijeljene su lokalnim, a ne federalnim, upravama, što je, zapravo, dodijelilo ogroman utjecaj lokalnim moćnicima. Rezultat je decentralizirani, prenapuhani sistem upravljanja, koji predstavlja ogromne mogućnosti za korupciju, jača etničke podjele u javnom životu i dopušta elitama da siju disfunkcionalnost, umjesto da traže kompromis. Postalo je jasno već 1996. godine, kada su tvrdokorni zastupnici bosanskih Srba odbili sazvati državni parlament, paralizirajući politički život mjesecima, da domaći dužnosnici mogu iskoristiti dejtonske mehanizme za blokiranje reformi. Čelnici bosanskih Srba iskoristili su dejtonske mehanizme podjele vlasti kako bi sjedili u parlamentu i ometali osnovno upravljanje kako bi izbjegli značajne promjene koje je zahtijevao sporazum, vjerujući da bi reforme, poput povratka bh. građana u njihove predratne domove, spriječile njihovu konsolidaciju vlasti“, navedeno je u izvještaju.\n Freedom House navodi da u 2023. godini međunarodna zajednica ostaje nezainteresirana za Bosnu i Hercegovinu, dok je u isto vrijeme olako uvučena u njene povremene krize koje proizvodi elita.\n Analitičari su opisali Bosnu i Hercegovinu kao “stabilotokratiju”, “kartel mira” i “elastičnu autokratiju”, a nadimci pokazuju kako lokalne elite mogu zaobići demokratske reforme, predstavljajući se publici u inostranstvu kao garanti osnovne sigurnosti.\n SAD i EU su ih, u najboljem slučaju, primirili.\nSAD i EU ne trebaju čekati posljednji politički debakl\n U najgorem slučaju nagradili su neliberalno ponašanje, kao kada je Ured visokog predstavnika (OHR) podlegao lobiranju dužnosnika bosanskih Hrvata da promijene izborne zakone u svoju korist prošle godine.\n U međuvremenu, mladi ljudi iz Bosne i Hercegovine masovno iseljavaju.\n “Davanje prioriteta ‘stabilnosti’ nad institucionalnom reformom ne funkcionira za bh. demokratiju. SAD i EU trebaju prepoznati da je transformacija političkog sistema Bosne i Hercegovine iz nesigurnog mirovnog sporazuma u onaj koji može podržati snažnu, predstavničku demokratiju jedinstven izazov, koji zahtijeva stalnu pažnju i ciljanu akciju. Kako bi osnažili domaće demokratske reformatore i dali mladim Bosancima razlog da ostanu, SAD i EU moraju raditi zajedno s bh. civilnim društvom kako bi promijenili poticaje u dejtonskom političkom sistemu i držali elite odgovornim za neuspjeh u zemlji.”\n Prihvatanje statusa kandidata Bosne i Hercegovine za članstvo u EU u decembru prilika je za ponovno angažiranje. Pritom SAD i EU ne bi trebali čekati posljednji politički debakl kako bi formulirali koherentnu viziju zajedničkog angažmana. Poticaji čiji je cilj preokrenuti zarobljavanje bh. institucija od korumpirane elite-– antikorupcijske inicijative i obnovljena podrška mehanizmima vladavine prava, naprimjer – bili bi dobra polazna tačka. Njih bi trebalo primijeniti zajedno s koordiniranim sankcijama za uporna zlostavljanja i eksplicitnije nazivanje i sramoćenje. Možda najvažnije, zajednički napor da se potaknu reformatori u Bosni i Hercegovini i preokrene njen demokratski pad poslužio bi kao opipljiv dokaz da integracija ostaje put naprijed za hibridne režime koji se bore i ojačao bi kredibilitet evropskog projekta u ključnom trenutku za demokratiju i slobodu“, zaključuje se u izvještaju Freedom Housea za Bosnu i Hercegovinu.\nNegativan razvoj medijske situacije u Srbiji\n Srbija je ostala na istoj ocjeni kao prošle godine – 3,79 na skali od jedan do sedam, a u izvještaju se navodi da je 2022. godine učinjen važan korak ka povratku političkom pluralizmu učešćem opozicije na izborima na svim nivoima, nakon bojkota izbora 2020. godine.\n Također je navedeno da se opozicija uključila u rad Narodne skupštine, prvi put od početka 2019. godine, ali je to opisano kao promjena strategije opozicijskih stranaka, a ne posljedica promjena izbornih uslova ili stanja u medijima, gdje se tvrdi da je situacija nepromijenjena u odnosu na prošlu godinu.\n U izvještaju od prošle godine ocijenjeno je da, kada je riječ o slobodi medija, postoji negativan razvoj situacije.\n Navodi se da je političkim diskursom dominirala tema ruske invazije na Ukrajinu, kao i zahtjevi EU-a da se Srbija pridruži uvođenju sankcija Rusiji.\n Ističe se da Srbija nije uvela sankcije Rusiji, ali da je glasala u Generalnoj skupštini Ujedinjenih naroda za osudu ruske invazije i suspenziju ruskog učešća u Vijeću UN-a za ljudska prava.\n Kada je riječ o borbi protiv organiziranog kriminala i korupcije, Freedom House podsjeća na suđenje klanu Veljka Belivuka.\n Kao jedan od glavnih zaključaka navodi se da su tokom rata u Ukrajini autokratski režimi istrajavali u napadu na institucionalnu nezavisnost u medijima, lokalnoj upravi, a posebno civilnom društvu.\n U izvještaju se navodi da Rusija bilježi najveći jednogodišnji pad u ocjeni stanja demokratije, za 19 godina koliko se ovaj izvještaj objavljuje, s rezultatom od 1,11, u odnosu na prethodni 1,32.\nMađarska i Poljska najveći izazovi za demokratske standarde u EU-u\n Kao jedan od glavnih zaključaka izvještaja navodi se da su ruske vlasti intenzivirale represiju protiv neslaganja u zemlji, a da su Ukrajinska vlada i narod potvrdili posvećenost liberalnoj demokratiji “suočeni s nezamislivim nasiljem”.\n Od osam zemalja koje su klasificirane kao konsolidirani autoritarni režimi, njih šest – Rusija Bjelorusija, Kazahstan, Tadžikistan, Uzbekistan i Kirgistan bilježe dalji pad, navodi se u izvještaju.\n U toj kategoriji nalaze se još Turkmenistan i Azerbejdžan.\nMađarska, koja je svrstana u kategoriju hibridnih režima, također je zabilježila značajan pad u odnosu na 2021. godinu i, uz Poljsku, svrstana u najveće izazove za demokratske standarde u Evropskoj uniji.', 'Godinu prije takozvane “superizborne godine” u Hrvatskoj, kad se održavaju parlamentarni, evropski i predsjednički izbori, vladajući HDZ prekraja izborne jedinice. Radna grupa sastavljena isključivo od stranačkih čelnika juče se odlučila za minimalne izmjene kako bi udovoljili zahtjevu Ustavnog suda. Opozicija, uz podršku hrvatskog predsjednika, oštro se protivi samom rješenju, ali i načinu na koji HDZ odlučuje ignorišući stručnjake.', 'Predsjednik Srbije Aleksandar Vučić rekao je da će miting SNS-a u Beogradu biti najveći u historiji Srbije.\n Već danima se na društvenim mrežama objavljuju informacije o pritiscima na zaposlene u preduzećima i državnim ustavnovama da prisustvuju mitingu.\n Opozicijske stranke i nevladine organizacije pozivaju Vučića da otkaže skup kako se ne bi pravile još veće podjele u društvu.\n Politički analitičar Cvijetin Milivojević kaže da je trenutna društveno-politička atmosfera u Srbiji ‘apsolutno naelektrisana’.\n “Ova dva masakra, ove dve tragedije inicirale su nešto što se činilo da ne postoji ovde – neka vrsta građanske inicijative, svesti i odgovornosti. Tamo gde je zakazala politička opozicija, krenuli su spontani građanski protesti. Opozicija je u ovom trenutku iskoristila deo tih protesta da bi nametnula neke svoje zahteve. Promptno je odgovorila vlast tako što je najavila kontramiting,” kaže Milivojević.\n “Nešto potpuno isto se događalo 24. decembra 1996. godine, čak neki akteri su isti,” kaže Milivojević.\n Kontra-miting SNS-a naziva “potpuno paradoksalnim”, i naglašava da Skupština Srbije, odnosno vlast potpiruje verbalno nasilje, što je, kaže Milivojević – nehumano.\n Kaže da će Vučić najavljenim odstupanjem sa čela SNS-a, možda, konačno postati predsjednik svih građana, a ne samo predsjednik 750.000 članova te stranke.\n Milivojević smatra da su jasno prisutne propagandne matrice.\n“Ovde postoji jedna neverovatna propagandna matrica, nazvao bih je i indokrinacijom – da onaj ko kritikuje Aleksandra Vučića, ili vladajuću stranku, taj je protiv države. To je ‘nonsense’, umesto da se neguje opozicija kao institucija političkog sistema, ovde ste, ako ste opozicija – neprijatelj.”', 'Hrvatska vlada je predstavila novi paket poreznih zakona kojim će, među ostalim, od 1. januara iduće godine ukinuti prirez za sve jedinice lokalne samouprave.\n Zauzvrat će im dati pravo da sami određuju stope poreza na dohodak.\nTakav potez vladajućih daje veću autonomiju gradovima i općinama, ali otvara i novo polje političkog nadmetanja za glasove birača.', 'Gotovo sve stranke u bh. entitetu Republika Srpska saopštile su da će podržati skup “Srbija nade” u organizaciji Srpske napredne stranke Aleksandra Vučića u Beogradu.\nJedino je opozicijska Lista za pravdu i red Nebojše Vukanovića saopštila da neće u Beograd jer, kako kažu, ne žele se miješati u političke prilike u Srbiji.', 'U Skupštini Srbije u toku je sjednica na kojoj se raspravlja o tragedijama koje su se u toj zemlji dogodile početkom maja.\nZastupnici će raspravljati i o sigurnosnoj situaciji, utvrđivanju odgovornosti za masovna ubistva, kao i o prijedlogu za izglasavanje nepovjerenja ministru policije Bratislavu Gašiću. Sjednica Skupštine održava se na zahtjev dijela opozicionih stranaka.', 'Hrvatska se peti dan bori s poplavama.\n Kiše zasad nema, vodostaji rijeka počeli su opadati.\n Najteže je u centru Hrvatske Kostajnice, a pod velikim pritiskom su Sisak i Petrinja.\n Na karlovačkom području poplavljena su prigradska naselja uz Koranu, Kupu i Mrežnicu.\n Premijer Andrej Plenković, nakon sastanka Štaba civilne zaštite u Karlovcu, rekao je da je zadovoljan naporima u odbrani Hrvatske od visokih voda.\nU Karlovcu je Marin Veršić.', 'Na sjeverozapadu Bosne i Hercegovine traje borba s poplavama.\n Vlada Unsko-sanskog kantona proglasila je stanje prirodne nesreće nakon što su poplavljene stotine objekata. Najteže je u Bosanskoj Krupi i Bihaću. U Bosanskoj Krupi jutros je izmjeren rekordan vodostaj Une, a magistralna cesta iz Bihaća prema tom gradu je blokirana zbog poplava. Najugroženiji stanovnici su evakuirani, a bit će zatražena i pomoć Federalne uprave civilne zaštite.\nEmir Skenderagić prati poplave u BiH.', 'Američki senatori Chris Murphy i Gary Peters izjavili su, nakon sastanka s predsjednicom Kosova Vjosom Osmani, da Kosovo i Srbija, u cilju provođenja dogovora iz Brisela i Ohrida, moraju preduzeti teške korake i ispoštovati sve tačke sporazuma.\n Američki senatori su izrazili zadovoljstvo zbog, kako je rečeno na konferenciji za medije, nedavnog dogovora koji je postignut u Briselu i Ohridu, a koji uključuje i međusobno priznavanje zvaničnih dokumenata, prenosi Tanjug.\n “Ali, očekuju nas i teški koraci koje moraju preduzeti obje strane. Srbija mora prestati biti prepreka za članstvo Kosova u međunarodnim organizacijama, a Kosovo se obavezalo da će dozvoliti opštinama da osnuju udruženje. Mislim da se obaveze o tom sporazumu trebaju što prije realizovati”, rekao je senator Murphy, naglasivši da će Sjedinjene Američke Države učiniti sve što je u njihovoj moći na ubrzanju transatlantskog i evropskog puta Kosova.\n‘Kosovo neće propustiti nijednu tačku sporazuma’\n Senator Gary Peters je kazao da je odnos između Kosova i SAD-a poseban.\n “Ne znam da postoji država na svijetu koja ima tako bliske odnose kao naše dvije zemlje. Radit ćemo sa vama i na cyber sigurnosti, a trudit ćemo se da sarađujemo i u nabavci vojne opreme”, dodao je.\n Predsjednica Kosova Vjosa Osmani je ponovila da je Kosovo “najviše američka država” na svijetu, prenijevši novinarima da je američke goste upoznala sa “svim sporazumima koje krši Srbija”.\n “Kada je riječ o Sporazumu u Ohridu, Kosovo neće propustiti nijednu tačku. Kao što znate, opštine imaju pravo na udruživanje, ali u skladu s Ustavom”, dodala je ona.\nPoslije sastanka s Vjosom Osmani, senatori Chris Murphy i Gary Peters će se sastati s premijerom Albinom Kurtijem.', 'Crna Gora danas obilježava Dan nezavisnosti i 17 godina od kada je na referendumu obnovila državnu samostalnost, javlja Anadolija.\n Na referendumu 21. maja 2006. godine glasalo je 419.240 građana, ili 86,5 posto od ukupnog broja birača.\n Nezavisnost države podržalo je 230.661, ili 55,5 posto građana Crne Gore koji su izašli na referendum, dok je za ostanak u zajedničkoj državi sa Srbijom glasalo 185.002 ili 44,5 posto.\n Skupština Crne Gore prethodno je usvojila Zakon o referendumu, koji je dogovoren uz preporuku Evropske unije. Za uspjeh referenduma bilo je potrebno da ga podrži 55 posto izašlih birača.\n(Reuters)\nNezavisnost proglašena 3. juna 2006.\n Referendumsko pitanje glasilo je – Želite li da Republika Crna Gora bude nezavisna država sa punim međunarodno-pravnim subjektivitetom.\n Nezavisnost Crne Gore proglašena je 3. juna 2006. godine, dok je 28. juna te godine Crna Gora postala 192. članica Ujedinjenih nacija, a 11. maja 2007. godine članica Savjeta Evrope.\nPovodom Dana nezavisnosti, 21, 22. i 23. maj su neradni dani u Crnoj Gori.', 'Poljoprivrednici nisu zadovoljni ponudom Vlade Srbije, ali će konačnu odluku o nastavku blokada puteva donijeti naknadno.\n Nakon šest sati pregovora u Vladi u Beogradu, poljoprivrednici su kazali da im nisu ispunjeni svi zahtjevi.\n Kako kažu, blokade ostaju do večeras, kada će objaviti prihvataju li ponudu Vlade ili ne.\n Poljoprivrednici od države traže subvencije i podsticaje za ratarsku i stočarsku proizvodnju.\nSve prati Bojana Stojanović.', 'Na sjeverozapadu Bosne i Hercegovine nastavlja se borba s poplavama.\n Vlada Unsko-sanskog kantona najavljuje da će proglasiti stanje prirodne nesreće nakon što su u tom dijelu zemlje poplavljene stotine objekata.\n Najteže je u Bihaću i Bosanskoj Krupi.\n U Bihaću je poplavljeno više od 200 objekata i velika površina poljoprivrednih usjeva.\n Pogođeno je deset naselja.\n Iz Bosanske Krupe će tražiti pomoć Federalne uprave civilne zaštite.\nEmir Skenderagić je u Bihaću.', 'Odlazeći predsjednik Crne Gore Milo Đukanović na Cetinju je održao tradicionalnu godišnju konferenciju za medije, koja je ovaj put i zaključna. Njegovo posljednje obraćanje javnosti kao šefa države dešava se dan prije inauguracije novog predsjednika Jakova Milatovića.', 'Zbog poplava koje su pogodile sjeverozapad Bosne i Hercegovine trpi i turizam.\n U Nacionalnom parku Una smanjen je broj posjetitelja, a noćenja su otkazana.\nPreliminarna procjena štete iznosi najmanje 65.000 eura.', 'U više gradova i mjesta u Srbiji četvrti dan traju protesti poljoprivrednika koji blokiraju pojedine saobraćajnice.\n Nezadovoljni poljoprivrednici iz Vojvodine blokirali su putne pravce iz Pančeva ka Beogradu.\n Uz sporadično propuštanje vozila blokiran je i Temerinski put kod Novog Sada.\n Poljoprivrednici su traktorima zatvorili i cestu u mjestu Aradac kod Zrenjanina.\n Blokirana su dva putna pravca u blizini Požarevca kao i Ibarska magistrala kod Kraljeva.\n Jelena Glušac je u Pančevu.\n \xa0\n\xa0', 'U Zagrebu je posljednji dan najvećeg sajma cvijeća “Flora art”.\n Održava se od 1966. i predstavlja svojevrsnu tradiciju grada.\n Ove godine sudjelovalo je 170 domaćih i stranih izlagača.\nPredstavljene su i inovacije kojima je cilj povećati zelene površine u urbanim sredinama.', 'Evropski komesar za proširenje Oliver Varhelyi sastao se danas u sjevernom dijelu Mitrovice sa predsjednikom i potpredsjednikom Srpske liste, Goranom Rakićem i Igorom Simićem.\n Varhelyi se sa Rakićem i Simićem sastao nakon što je, zajedno sa saradnicima, pješke prešao most preko Ibra, koji razdvaja sjeverni i južni dio Mitrovice.\n Kosovo i Srbija moraju da sprovedu sve dogovorene sporazume, poručio je danas komesar Evropske unije za proširenje i susjedstvo Oliver Varhelyi, koji je posjetu Kosovu započeo razgovorom sa predsjednicom Vjosom Osmani, javlja Anadolija.\nSastanak sa Osmani\n Komesar Varhelyi je u izjavi medijima nakon sastanka govoreći o dijalogu Kosova i Srbije, rekao da obje strane moraju da sprovedu dogovorene sporazume.\n „Smatramo da je ostvaren napredak u prošloj godini, sada je od suštinskog značaja da obje strane ispune i sprovedu obaveze bez odlaganja, jer moramo da zadržimo zamah i moramo odmah da krenemo dalje sa njegovom implementacijom”, kazao je Varhelyi.\n On je naveo da je dovoljno citirati zaključke Saveta EU iz februara ove godine u kojima se kaže da Savjet apeluje na obje strane da u potpunosti i bez uslova sprovedu obaveze na koje su se obavezale u okviru dijaloga, uključujući sporazume iz 2013. i 2015. o osnivanju Zajednica opština sa srpskom većinom.\nPitanje reformi\n Varhelyi je kazao da se razgovaralo o pitanju reformi i dostignućima u poslednjih šest godina od kada je stupio na snagu Sporazum o stabilizaciji između EU i Kosova. On je kazao da reforme moraju biti kontinuirane i primjenjive.\n Takođe pozdravio posvećenost Vlade Kosova unaprjeđenju pravosudnog sistema u borbi protiv korupcije.\n Predsjednica Osmani je kazala da je posvećenost Kosova Evropskoj uniji nepokolebljiva i da je potvrda toga prijava za članstvo u Uniji.\n „U poslednjih nekoliko mjeseci, Republika Kosovo je preduzela odlučne korake da Kosovo približi Evropskoj uniji, kao što sam ranije pomenula, to je bilo vođeno voljom našeg naroda i našim opredeljenjem za budućnost i vrijednostima koje nas ujedinjuju. Stoga ostajem u nadi da će ovo životno opredjeljenje biti jednako proaktivno od strane naših evropskih partnera i da će se politika proširenja vidjeti kao jedina prilika da Evropa pronađe slobodu i mir“, naglasila je Osmani.\nSastanak sa Kurtijem\n Kosovska predsjednica je podsjetila i da će poslije, kako je rekla, dugih i nepravednih odlaganja, od 1. januara sljedeće godine zahvaljujući viznoj liberalizaciji Kosovo biti bliže EU.\n Komesar Varhelyi se sastao i sa premijerom Albinom Kurtijem, a najavljeni su i sastanci sa predstavnicima opozicije i civilnog društva, te posjeta Sjevernoj Mitrovici.\n Tokom posjete Kosovu evropski komesar će sa ministrom unutrašnjih poslova Kosova Xhelalom Sveclom inaugurisati “Program za unutrašnje poslove EU-Kosovo”.\n“Ovaj program EU, finansiran sa 6,5 miliona eura, realizovaće se u periodu od tri godine, uz podršku Francuske, Italije i Belgije. On će doprinijeti jačanju kapaciteta kosovskih institucija u borbi protiv organizovanog kriminala i korupcije i ojačaće međunarodnu saradnju”, navedeno je iz Kancelarije EU na Kosovu.', 'Više od hiljadu stranih studenata trenutno je na Univerzitetu Goce Delčev u Štipu, na istoku Sjeverne Makedonije.\nGrad koji važi za središte tekstilne industrije u toj zemlji, i koji je pogođen demografskim promjenama, sada se prilagođava potrebama studenata.', 'Hrvatska vlada predstavlja izmjene poreznih zakona kojima će se, nakon tri desetljeća, ukinuti prirez za općine i gradove.\n Ukidanjem tog posebnog poreza koji pripada jedinicama lokalne samouprave, općine i gradovi izgubit će prihod od 212 miliona eura – od toga 126 miliona gubi Grad Zagreb, a 12 miliona Split.\n Ali moći će nadoknadili izgubljeno, tako što će sami formirati novu stopu poreza na dohodak u rasponu od 15 do 24 posto.\nMarina Barukčić javlja detalje iz Zagreba.', 'U padu su vodostaji na sjeverozapadu Bosne i Hercegovine, ali se stanovnici još bore s poplavama.\n Najteže je u Bosanskoj Krupi, Bosanskoj Otoci i Bihaću, gdje su poplavljene stotine objekata.\n Velika šteta je i na poljoprivrednim usjevima.\n Intenzivna kiša na tom području od jutros ne pada, pa se mještani nadaju povlačenju vode iz dvorišta idućih dana.\nEmir Skenderagić prati stanje na sjeverozapadu Bosne i Hercegovine.', 'Visoki predstavnik međunarodne zajednice u Bosni i Hercegovini Christian Schmidt najavio je da će ponovno intervenirati ukoliko dođe do blokade institucija u toj zemlji, vjerujući da je ranijim intervencijama u Izborni zakon Bosne i Hercegovine i Ustav entiteta Federacija Bosne i Hercegovine doveo do deblokade i pomogao napredak te zemlje prema Evropskoj uniji.\n “Morate shvatiti da će postojati odgovor na svaku blokadu, jer postoji obaveza”, rekao je on za Glas Amerike (VOA) na pitanje hoće li nastaviti s intervencijama u zakone i druge propise u Bosni i Hercegovini.\n Njemačkom političaru na čelu međunarodne uprave u Bosni i Hercegovini stoje na raspolaganju široke ovlasti.\n Upotrijebio ih je na dan održavanja općih izbora 2. oktobra prošle godine te krajem aprila, kada je omogućio izbor nove Vlade Federacije.\n Toj odluci se protivila Stranka demokratske akcije (SDA), budući da je izbačena iz vladajuće koalicije koju sada čine stranke “Trojke” – Socijaldemokratska partija (SDP) Bosne i Hercegovine, Narod i Pravda (NiP), Naša stranka (NS) – i Hrvatska demokratska zajednica (HDZ) Bosne i Hercegovine s partnerima.\n‘Intervencija u Izborni zakon imala učinka’\n Schmidt vjeruje kako je njegova intervencija imala učinka, zbog čega je izabrano vodstvo Federacije, popunjen Ustavni sud Federacije te imenovana nova Vlada Federacije, na što se čekalo godinama te je deblokiran i evropski put zemlje, prenosi Hina.\n Visoki predstavnik je odbacio kao neutemeljene prigovore SDA o pristranosti.\n “SDA je izgubila predsjedničke izbore 2. oktobra bez ikakvog doprinosa s moje strane. Sami su odgovorni za svoj poraz”, dodao je Schmidt.\n Vjeruje kako će njegove intervencije u Izborni zakon Bosne i Hercegovine pogodovati političkom pluralizmu, odbacujući prigovore da je izmjenama Izbornog zakona Bosne i Hercegovine i Ustava Federacije pogodovao HDZ-u BiH.\n“Moja odluka će doprinijeti živopisnijem spektru različitih stranaka, ne samo kada je riječ o nacionalnim grupama, nego i građanima. Tako da sam uvjeren kako smo na pravom putu”, rekao je Schmidt.', 'Predsjednica Vlade Srbije Ana Brnabić najavila je da će od petka početi primjena elektronskog sistema prijave nasilja nad djecom na platformi “Čuvam te”, nakon što je početkom maja zemlju potresla tragedija u kojoj je u pucnjavi u školi ubijeno osmero učenika i čuvar škole, a sedmero je bilo ranjeno, među kojima i nastavnica.\n \t\t\n\n\n\t\t\t\t\t\n\t\t\t\t\t \n \t\t\t\t\t\n\t\t\t\t\n \n \t\t\n Na sjednici Skupštine Srbije posvećene sigurnosnoj situaciji u zemlji, premijerka Brnabić je rekla da je prioritet unapređenje sigurnosti djece, mladih i prosvjetnih radnika.\n “Na platformi ‘Čuvam te’, kreiran je sistem za prijavu nasilja koji će koristiti građani, nadležni organi i ustanove”, navela je premijerka, prenosi Tanjug.\nPredano 26.339 komada oružja\n Brnabić je rekla da su od 8. do 17. maja u akciji razoružavanja Srbije, što je posljedica pucnjave u osnovnoj beogradskoj školi 3. maja a dva dana kasnije i masovni zločin u Mladenovcu, građani predali 26.339 komada oružja, uključujući i minsko-eksplozivna sredstva.\n Srbija je nakon dva masovna ubistva uvela moratorij na izdavanje dozvola za držanje i nošenje oružja, pooštrila kontrolu streljana, te zatražila predaju neregistrovanog oružja.\nMinistarstvo pravde priprema više izmjena zakona, a među izmjenama razmatra se smanjenje starosne granice krivično-pravne odgovornosti sa 14 na 12 godina.', 'Poplave u Hrvatskoj; obilne padavine utječu na rast vodostaja Une, Kupe i Save, zbog čega je proglašeno vanredno stanje odbrane od poplava.\n Najviši vodni val Save iz Slovenije se očekuje u srijedu.\n Teška je situacija u poplavljenim Obrovcu i Gračacu.\n Raste Kupa, a u Hrvatskoj Kostajnici proglašeno je vanredno stanje, nakon što je Una dosegla nivo od 450 centimetara.\nJavlja se Al Jazeerin Marin Veršić.', 'Vlada Kantona Sarajevo izmjenama zakona o prekršajima namjerava komunikaciju na društvenim mrežama proglasiti javnom. Tako bi tvrde, mogli novčano kažnjavati govor mržnje, prijetnje i širenje lažnih vijesti. Dio stručne javnosti upozorava kako je zakon nedorečen i da otvara prostor za cenzuru.', 'Bujične poplave pogodile su nedavno sjeveroistok Bosne i Hercegovine, a najviše zasade jagoda u Čeliću.\nPreliminarna šteta iznosi 600 hiljada eura, a pomoć se obećava sa viših nivoa vlasti u BiH.', 'U Vladi Srbije u toku su pregovori s poljoprivrednicima, koji peti dan protestuju širom Srbije.\n Poljoprivrednici od države traže subvencije i podsticaje za ratarsku i stočarsku proizvodnju.\n Traže da najniža otkupna cijena za mlijeko bude malo manje od jednog eura, plus PDV, kao i subvencije od 35.000 eura po hektaru, ali i ukidanje ograničenja za subvencije do 20 hektara.\n Poljoprivrednici i dalje blokiraju pojedine puteve u Srbiji, dok se pregovori ne završe i ne ispune svi zahtjevi.\nU Beogradu je Bojana Stojanović.', 'U Pljevljima je počela vojna vježba “Immediate Response“ (IR23), koja okuplja više od 500 pripadnika Vojske Crne Gore i Oružanih snaga SAD-a, uključujući štabne oficire Oružanih snaga Hrvatske.\n Načelnik Generalštaba crnogorske vojske Zoran Lazarević je na otvaranju vježbe rekao je da Vojska Crne Gore, uz saveznike NATO-a, nastavlja uvježbavati kompleksne radnje i ulagati u razvoj borbenih jedinica kako bi garantirala sigurnost građana i doprinosila odbrambenim kapacitetima Alijanse, prenosi Tanjug, pozivajući se na Vijesti.\n Pripadnici crnogorske i američke vojske će naredne dvije sedmice u Crnoj Gori jačati interoperabilnost kroz uvježbavanje kopnenih operacija, koje obuhvataju, pored ostalog, izvođenje složenih borbenih sadržaja u oblasti planinskog ratovanja.\n Lazarović je dodao da su svesni da su mir i sigurnosst u Evropi u opasnosti.\n “Zato ove godine, još intezivnije nego ranije, akcenat stavljamo na vježbe ovakvog tipa. Fokus smo stavili na usklađivanje pokreta, manevra i logističke podrške, ali i na razvoj borbenih jedinica do njihovog uvođenja u borbu”, rekao je.\nBez korištenja bojeve municije\n Lazarević je naglasio da ova vježba prilika za dodatno razvijanje sposobnosti u nekoliko važnih oblasti izvođenja borbenih dejstava.\n Iz Ministarstva odbrane Crne Gore su naveli da će se manevri tokom vježbe izvoditi u široj regiji kolašinske, žabljačke i pljevaljske opštine, a u Luci Bar bit će prisutno dodatnih 120 učesnika vežbe zaduženih za logističku podršku.\n Na vježbi neće biti korištena bojeva municija velikog kalibra, već će crnogorski vojnici biti upućeni na poligon Krivolak u Sjevernoj Makedoniji, gdje će se realizirati artiljerijska bojeva gađanja, navodi se u saopćenju crnogorskog Ministarstva odbrane.\nIR23 je dio velike međunarodne vežbe koju predvodi SAD pod nazivom “DefenderEurope23“, na kojoj oko 24.000 vojnika iz više od 20 savezničkih i partnerskih zemalja izvodi operacije širom Evrope u cilju jačanja sposobnosti za brz, zajednički odgovor na sigurnosne prijetnje.', 'Iran je pogubio tri osobe vješanjem\xa0zbog optužbi za drogu usred stalnih kritika njegove prakse pogubljenja i povećanih smrtnih kazni.\n Trojica muškaraca, identifikovani kao Shahab Mansournasab, Samad Geravand i Saeed Geravand, obješeni su nakon što im je oduzeto više od 39 kilograma heroina i opreme za obradu, objavila je službena web stranica iranskog pravosuđa u nedjelju.\n Optuženi su za „širenje nereda na Zemlji“ nakon što su priznali da su planirali prodavati drogu u glavnom gradu Teheranu, a Vrhovni sud je potvrdio njihovu presudu, pisalo je.\n Iranski zakon nalaže smrtnu kaznu za svaku osobu kod koje se pronađe više od 30 grama heroina, kao i oduzimanje većeg dijela imovine.\nU petak pogubljena tri muškarca\n Ova vijest uslijedila je dan nakon što je iransko pravosuđe objavilo da je pogubilo čovjeka identifikovanog kao Shahrouz „Alex“ Sokhanvari zbog vođenja mreže trgovine ljudima i lanca prostitucije koji je aktivan u cijeloj regiji.\n Iran je u petak pogubio trojicu muškaraca u slučaju povezanom s protestima koji su izbili širom države nakon što je u septembru u pritvoru preminula Mahsa Amini, 22-godišnja žena koju je uhapsila policija za moral jer se navodno nije pridržavala obaveznog kodeksa oblačenja.\n Muškarci su obješeni nakon što su osuđeni za „moharebeh“ ili „vođenje rata protiv Boga“ jer su navodno ubili policajca i dvojicu članova paravojne grupe Basij za vrijeme protesta.\n Za pogubljenja u petak, nakon kojih je broj ljudi pogubljenih u slučajevima povezanim s protestima porastao na sedam, Iran su kritikovali Evropska unija i Sjedinjene Američke Države.\n Iransko Ministarstvo vanjskih poslova odbacilo je ove kritike kao „smiješne“ u subotu i izjavilo je da Zapad treba poslušati proteste svojih građana umjesto što „interveniše“ u pitanja drugih država.\nSamo Kina pogubi više ljudi od Irana\n Ujedinjeni narodi i organizacije za ljudska prava upozorili su na značajan porast broja pogubljenja u Iranu, a šef agencije UN-a za ljudska prava Volker Turk rekao je da Iran ima „gnusan“ rekord u pogubljenjima ove godine.\n Iz UN-a kažu da je broj pogubljenja u Iranu ove godine na putu da postane najveći od 2015. kada su izvršene 972 smrtne kazne.\n Iran pogubi više ljudi godišnje od bilo koje druge države osim Kine, prema podacima organizacija za ljudska prava uključujući Amnesty Internationa.\nVećina pogubljenja izvrši se zbog krivičnih djela vezanih za drogu. Iran je također pogubio muškarca kojeg su zvali „sultan kokaina“ ranije ovog mjeseca.', 'Generalni sekretar Ujedinjenih naroda Antonio Guterres rekao je da je vrijeme za reformu Vijeća sigurnosti UN-a i monetarnog sistema Bretton Woods kako bi se prilagodili “stvarnostima današnjeg svijeta”, prenosi Hina.\n Guterres je, govoreći na konferenciji za štampu u Hirošimi, gdje se održava samit skupine G7, rekao da je potrebno modernizirati obje institucije koje odražavaju odnose moći iz 1945. godine.\n “Globalna finansijska arhitektura je zastarjela, disfunkcionalna i nepoštena”, rekao je.\nSvjetski zaštitni mehanizam\n “Suočena s ekonomskim šokovima zbog pandemije COVID-19 i ruskom invazijom na Ukrajinu, podbacila je ispuniti svoju ključnu funkciju svjetskog zaštitnog mehanizma”, dodao je.\n Sporazum iz Bretton Woodsa odnosi se na poslijeratni dogovor o kreiranju međunarodnog monetarnog sistema.\nNakon ove konferencije osnovani su Međunarodni monetarni fond (MMF) i Međunarodna banka za obnovu i razvoj.', 'Poznati islamski učenjak Tariq Ramadan oslobođen je optužbi za silovanje i seksualnu prisilu, nakon što švicarski sud nije pronašao dokaze protiv ovog bivšeg profesora Univerziteta u Oxfordu.\n Advokati tužitelja u srijedu su obećali da će uložiti žalbu na presudu u slučaju koji se vodi pred Krivičnim sudom u Ženevi.\n Akademik je, također, dobio oko 151.000 švicarskih franaka (167.000 dolara) odštete od švicarskog kantona Ženeva zbog slučaja.\n Nakon čitanja presude na Krivičnom sudu u Ženevi, 60-godišnji švicarski učenjak se nasmijao i zagrlila ga je jedna od njegovih kćeri.\n Švicarkinja (57), identificirana pod lažnim imenom “Brigitte”, koja ga je tužila, napustila je sudnicu prije izricanja presude.\n Žena je optužila Ramadana da ju je silovao u ženevskom hotelu 2008. godine.\n Tužitelji su prošle sedmice zatražili kaznu od tri godine zatvora za Ramadana.\n‘Zaboravite da sam ja Tariq Ramadan’\n Ovaj slučaj je bio prvi put da mu je suđeno za silovanje, iako riskira da se suoči sa suđenjem u Francuskoj pod optužbom za seksualni napad.\n Advokat koji zastupa “Brigitte”, preobraćenicu na islam, rekao je da je više puta silovana i podvrgnuta “mučenju i barbarstvu”.\n Ramadan, istaknuta osoba u evropskim islamskih krugovima, odbacio je optužbe, insistirajući na tome da između njega i “Brigitte” nije bilo seksualne aktivnosti, rekavši da je bio žrtva “zamke”.\n U međuvremenu je odbrana insistirala na Ramadanovoj nevinosti i naglasila kako u ovom slučaju nema nikakvih dokaza.\n Tokom završnih izjava na sudu prošle sedmice, Ramadan je tražio da mu se ne sudi za njegovu “pravu ili pretpostavljenu ideologiju” i pozvao je sudije da “ne budu pod utjecajem medija i političke buke”.\n “Zaboravite da sam ja Tariq Ramadan”, rekao je.\n “Brigitte” je bila u četrdesetim godinama u vrijeme navodnog napada 2008. godine.\n Podnijela je tužbu deset godina kasnije, rekavši sudu da se osjeća ohrabrenom istupiti nakon sličnih tužbi podnesenih u Francuskoj.\n Učenjak rođen u Švicarskoj uhapšen je 2018. godine, nakon što je nekoliko žena istupilo u javnost i odlučilo da ga optuži za seksualno zlostavljanje u svjetlu pokreta #MeToo.\n Odobrena mu je kaucija u tim slučajevima nakon gotovo deset mjeseci u francuskom pritvoru.\nUnuk osnivača egipatske Muslimanske braće\n Njegovi advokati su, također, optužili “Brigitte” i žene koje su protiv njega podnijele optužbe u Francuskoj da su kovali veze kako bi srušili islamskog učenjaka, navodeći kao razlog “ramadanfobiju”.\n Ramadan je dosljedno negirao sve optužbe.\n On je unuk Hassana al-Banne, osnivača egipatske Muslimanske braće.\n Kontroverzna ličnost na zapadu, Ramadan je stekao doktorat na Univerzitetu u Ženevi.\n Bio je profesor savremenih islamskih studija na Oxfordu do novembra 2017. godine i imao je gostujuće uloge na univerzitetima u Kataru i Maroku.\nRamadan je bio prisiljen uzeti dopust kada su se u Francuskoj pojavile optužbe za silovanje zbog sumnje na napade između 2009. i 2016. godine.', 'Čelnik turske protuimigrantske Stranke pobjede (Zafer Partisi) Umit Ozdag u srijedu je podržao Kemala Kilicdaroglua u drugom krugu predsjedničkih izbora u nedjelju, na kojima će se taj opozicijski kandidat suprotstaviti aktuelnom predsjedniku Recepu Tayyipu Erdoganu.\n Umit, čija je stranka osvojila 2,2 posto glasova na parlamentarnim izborima 14. maja, pozvao je pristalice da 28. maja glasaju za Kilicdaroglua u drugom krugu, u kojem Erdogan želi produžiti dva desetljeća na vlasti.\n “Odlučili smo podržati Kilicdaroglua u drugom krugu predsjedničkih izbora“, rekao je Umit na konferenciji za novinare u Ankari, gdje je stajao uz tog predsjedničkog kandidata, čelnika Republikanske narodne stranke (CHP).\n Ta bi podrška mogla umanjiti prednost koju je Erdogan dobio u ponedjeljak, kada ga je podržao Sinan Ogan, nacionalistički kandidat koji je u prvom krugu izbora završio treći sa 5,2 posto glasova.\n Erdogan je u prvom krugu imao 49,5 posto, a Kilicdaroglu 44,9 posto.\n Ogan je u prvom krugu bio kandidat koalicije ATA, sastavljene od četiri stranke i osvojio je 2,5 miliona glasova.\n Odlučio je u drugom krugu podržati Erdogana, dok su čelnici Stranke pobjede Umit Ozdag i Stranke pravde Vecdet Oz odlučili podržati Kilicdaroglua.\nOčekuje se neizvjesna borba u nedjelju\n Ozdag je rekao kako su njegova stranka i Kilicdaroglu postigli dogovor o vraćanju izbjeglica u njihove domovine unutar godinu, “u skladu s međunarodnim zakonima i ljudskim pravima“.\n Dodao je da je slične razgovore vodio i s Erdoganovom Strankom pravde i razvoja (AKP), ali da ju nije odlučio podržati jer njen plan ne uključuje repatrijaciju izbjeglica.\n Prema službenim podacima, Turska je država s najviše izbjeglica na svijetu – oko milion.\n “Erdogane, namjerno si pustio deset miliona izbjeglica u Tursku. Čak si stavio tursko državljanstvo na prodaju kako bi uvezao glasove“, napao je prošle sedmice Kilicdaroglu suparnika, ne navodeći dokaze.\n “Ovdje sad najavljujem, kad budem izabran, poslat ću sve izbjeglice kući, tačka“, rekao je tada.\n Međutim, Kilicdarogluov blok na parlamentarnim izborima, održanim isti dan kao i prvi krug predsjedničkih, nije osvojio dovoljan broj glasova u tom tijelu za formiranje većine.\nErdogan, koji tu većinu ima, stoga izbore u nedjelju predstavlja i kao odluku o stabilnosti države.', "Šta se dešava iza kulisa ruske moći između predsjednika Vladimira Putina, njegovog ministra odbrane Sergeja Šojgua i šefa grupe Wagner Jevgenija Prigožina? Jesu li kritike koje je Prigožin iznio na račun ministra odbrane i njegova drskost prema predsjedniku, ako je to istina, pokazatelj da postoji unutrašnji rat među frakcijama te na koga se Prigožin oslanja od svojih prijatelja?\n Francuski magazin L'Obs pokušava odgovoriti na ova pitanja, prateći svojevrsne znakove destabilizacije u Kremlju. U izvještaju koji je napisao Gregoire Lemenager navodi se da se bitka za Bahmut, u kojoj je prema izvještaju Bijele kuće ubijeno više od 20 hiljada ljudi, pretvorila u noćnu moru za Ruse. Ukrajinska prijetnja direktnom kontraofanzivom destabilizirala je rusku vlast te pokazala čudno ponašanje Prigožina koji je potvrdio da se ruske snage urušavaju pred posljednjim ukrajinskim kontranapadima.\n Lemenager dodaje da je Prigožin galamio i tražio “proklete granate” za svoje ljude, kritizirajući tom prilikom ministra Šojgua i načelnika generalštaba Oružanih snaga Valerija Gerasimova, a možda se usudio napasti i samog Putina.\n Uprkos tome, časopis je izrazio rezervu i rekao da nije mudro uzimati u obzir riječi lukave osobe poput Prigožina. Prema tome, niko ne može otkriti šta se tačno dešava iza kulisa ruske moći, jer postoji mogućnost da je sve to učinjeno iz strateških razloga.\n Prigožin je zaprijetio da će povući svoje snage iz Bahmuta zbog nedostatka municije i raketa, što bi moglo dovesti do ubijanja njegovih pripadnika na “apsurdan način”. Štaviše, list Washington Post otkriva da je Prigožin kontaktirao vojnu obavještajnu službu u Kijevu, pozivajući ih da mu prepuste Bahmut u zamjenu za pružanje informacija o ruskim snagama, što je, ako se potvrdi, sumnja na izdaju.\n Osim toga, magazin je skrenuo pažnju na to da “zli vođa” grupe Wagner, kako ga je nazvao, ima pristalice u Kremlju, ali da tamo ima i prave neprijatelje. Predstavio je šest ličnosti za koje kaže da su dio Prigožinove orbite, iako je to ponekad protiv njihove volje, a oni su:\nAleksej Djumin, guverner Tule\n Najvažniji Prigožinov prijatelj je, možda, Aleksej Djumin (50), bivši tjelohranitelj predsjednika Putina, ambiciozna ličnost koja vreba opoziciju. Najistaknutiji domaći lider u Rusiji i vjerovatno Putinov potencijalni nasljednik.\nViktor Zolotov, direktor Ruske nacionalne garde\n Jedan od starih Prigožinovih poznanika je Viktor Zolotov (69), bivši šef Putinovog ličnog osiguranja i režimski jastreb koji ga je podržavao u njegovom usponu.\nRamzan Kadirov, predsjednik Čečenske Republike\n Među Prigožinovim prijateljima je i Ramzan Kadirov (46 godina) koji ima dosta zajedničkih tačaka s njim u svom vojnom diskursu i rigidnom pristupu u ratu, iako se nedavno malo udaljio od njega jer nije priznavao učešće čečenskih boraca u zauzimanju različitih tačaka u Ukrajini.\nJurij Kovalčuk, bankar i biznismen\n Među Prigožinovim braniocima unutar režima je Jurij Kovalčuk (71), medijski mogul i milijarder. On je vrlo konzervativna ličnost koja je antizapadno nastrojena i jedan je od Putinovih najbližih prijatelja. Podržavao je razne Prigožinove inicijative iza scene, iako pojedini kažu da nije podržavao invaziju na Ukrajinu. Nedavno se distancirao od Prigožina koji je postao veoma ljut.\nSergej Šojgu, ministar odbrane\n Kada je riječ o ministru odbrane Sergeju Šojguu (57 godina), on uopće nije bio Prigožinov prijatelj, nego vjerovatno najveći neprijatelj. Bio je u sukobu s njim zbog navodnog smanjenja ugovora ruske vojske dodijeljenih kompanijama biznismena, a došlo je i do bučnije rasprave između njih dvojice u prisustvu Putina na jednom od sastanaka.\nSergej Mironov, šef stranke Pravedna Rusija\nSergej Mironov (70 godina) najmanje je poznata osoba u grupi, što ne umanjuje njegov značaj u ovom trenutku. On je taj koji je uveo Prigožina u politiku i na njemu izgradio neke svoje ambicije. Možda bi ga u budućnosti mogao iskoristiti kao adut i predati mu ključeve svoje stranke.", 'Sjedinjene Američke Države insistiraju na tome da lovci F-16, koji će biti poslani u Kijev, moraju ostati unutar ukrajinske teritorije, ali gdje ih Kijev može smjestiti kako ih ruske snage ne bi uništile?\n U izvještaju koji je objavio ruski list Vzgljad, Andrej Rezčikov citira stručnjake koji kažu da je ukrajinska infrastruktura spremna da primi lovce i da Ukrajina može pružiti usluge održavanja ove opreme, bez obzira na njihovu previsoku cijenu.\n Sekretar američkih zračnih snaga Frank Kendall potvrdio je da će lovci F-16 koji će biti isporučeni Kijevu ostati u Ukrajini.\n Anatolij Antonov, ruski ambasador u SAD-u, rekao je da je Washington pooštrio pristup u pripremama za slanje borbenih aviona F-16 kijevskom režimu.\n Stručnjaci smatraju da je pitanje prebacivanja lovaca F-16 u Ukrajinu već riješeno te da je ostalo još samo da se razjasni pitanje datuma isporuke i količinske specifikacije.\nI javni putevi mogu se koristiti kao piste\n ”Mislim da Ukrajina ima infrastrukturu, zračne baze i aerodrome koji joj omogućavaju da primi mali broj ovih lovaca. Piste su pogodne po dužini i širini, po čvrstoći betona i benzinskim pumpama”, rekao je vojni pilot, general Vladimir Popov.\n “Problem leži u tehničkim pitanjima vezanim za infrastrukturu, kao što je sistem kablova za električnu energiju, koji je neophodan lovcima. Za zapadnu tehnologiju je veoma važno snabdijevanje električnom energijom, gorivom i plinovima, uključujući azot, kisik i, u nekim slučajevima, vodik”, dodaje.\n ”Ne mislim da je Ukrajina spremna da primi desetke ovih aviona. U uslovima stalnog bombardiranja i periodičnih napada kojima je izložena, ne može biti spremna. Rusija bombardira aerodrome u prosjeku jednom ili dva puta mjesečno, a posljednjih mjeseci je vršila intenzivne napade, čak i noćne”, kazao je on.\n Popov objašnjava da su mete ruskih napada prvenstveno piste, skladišta goriva i maziva, lokacije za skladištenje, remont i distribuciju aviona i raketnih sistema, bombi i oružja.\n Prema njegovim riječima, Amerikanci moraju Ukrajini isporučiti raznu opremu, napraviti adaptere, transformatore i druge tehničke uređaje.\n Jurij Knutov, stručnjak i vojni historičar, ne vidi problem u tome da se pripremi infrastruktura za prijem i servisiranje lovaca F-16, koji su sposobni da polijeću i slijeću na dijelovima autoputeva.\n “Ne sumnjam da se ovi avioni mogu rasporediti na postojećim aerodromima. Čak se i javni putevi mogu koristiti kao piste, a naseljene oblasti kao baze i lokacije za održavanje. Ova strategija je svojevremeno korištena u Egiptu i pokazala se efikasnom”, rekao je.\nAlternativa aerodromi u Poljskoj, Rumuniji ili Slovačkoj\n Rezčikov je napomenuo da su lovci F-16 u više navrata korišteni u zajedničkim vježbama u Ukrajini, patrolirali su nebom tokom Evropskog nogometnog prvenstva 2012. godine i slijetali na lokalne aerodrome.\n Prema riječima Knutova, Ukrajina može rasporediti dva ili tri lovca na jednom aerodromu, pa će ih biti teško otkriti i uništiti u njihovim bazama.\n “Glavni problem je regrutiranje pravog broja tehničara i mehaničara koji će opsluživati ove avione”, rekao je Knutov, dodajući da Ukrajini nedostaju visokokvalificirani stručnjaci koji bi trebali pripremiti lovce F-16 za let.\n Za zaštitu zapadnih lovaca od mogućih ruskih napada mogu se koristiti “kaponiri” (skloništa za avione), kao i masivni zakloni od armiranog betona koji su u zemlji još od sovjetske ere.\n Knutov isključuje mogućnost da će Ukrajina skrivati američke lovce u “kaponirima”, koji zapravo odaju lokaciju letjelice.\n “Danas krstareće rakete i drugo oružje za uništenje prodire u bilo koji ‘kaponir’. Ali, ako je lokacija prerušena u skladište ili radionicu, tada će je biti mnogo teže otkriti.”\n Popov procjenjuje kako postoji mogućnost da američki lovci dostavljeni u Kijev budu prebačeni na aerodrome u Poljskoj, Rumuniji ili Slovačkoj.\n ”Ovi avioni su u fazi prelijetanja laka meta s punim rezervoarima za gorivo i visećim raketama ili bombama. U slučaju prijetnje, lovci će morati ispustiti ove rezervoare kako bi manevrirali i pobjegli od raketnih napada ruskih protivzračnih sistema i borbenih aviona.”\nJedan sat leta F-16 zahtijeva 16 sati održavanja\n Prema Popovu, Ukrajina će svoje prve lovce F-16 dobiti, u najboljem slučaju, do jeseni ili do kraja godine, a prvi lovci će vjerovatno biti raspoređeni na operativnim aerodromima u zemljama u susjedstvu Ukrajine, prije svega u istočnom dijelu Poljske i Rumunije.\n Autor navodi da će obuka tehničkog osoblja za korištenje lovaca F-16 trajati mjesecima ili godinama, zavisno od nivoa obuke.\n Istovremeno, jedan sat leta F-16 zahtijeva 16 sati održavanja.\n Lovci također iziskuju popravak i pripremu kompletne aerodromske infrastrukture, barem na onim aerodromima na kojima će biti stacionirane ove letjelice.\n Rezčikov ističe da su radovi na uspostavljanju ove infrastrukture u Ukrajini najvjerovatnije već počeli ili će početi u bliskoj budućnosti.\n Bez toga F-16 neće napraviti razliku u sukobu.\nTakođer, otkrivanje i uništavanje sve ove infrastrukture bit će jedan od glavnih zadataka Oružanih snaga Rusije.', 'Ponovno primanje Sirije u Arapsku ligu nakon 12 godina suspenzije izazvalo je zabrinutost u Izraelu, objavile su izraelske novine, prenosi Anadolija.\n Kako piše list Yedioth Ahronoth, izraelski ministar odbrane Yoav Gallant nedavno je dao procjenu sa komandantima vojske o povratku Sirije u pan-arapsko tijelo.\n “Izrael ocjenjuje da je ovo loš razvoj događaja kratkoročno i dugoročno, jer će povratak okončati izolaciju Bashara al-Assada u arapskom svijetu i učiniti sve izraelske udare na Siriju manje legitimnim”, navodi se.\n List, međutim, navodi da neki u Izraelu smatraju da je preuranjeno procjenjivati implikacije povratka Sirije u organizaciju sa sjedištem u Kairu.\nŠtete izraelskoj vojnoj akciji u Siriji\n Drugi vide da bi ponovno uspostavljanje članstva Sirije u Arapskoj ligi štetilo izraelskoj vojnoj akciji u Siriji, piše izraelski list.\n Izrael je više puta izvodio napade na Siriju ciljajući na snage Assadovog režima i grupe povezane s Iranom.\nAssad je u petak prisustvovao godišnjem arapskom samitu u Saudijskoj Arabiji po prvi put od 2011. godine.', 'Vlada Sjedinjenih Američkih Država istražuje je li u zračnom napadu u Siriji ubijen civil umjesto “višeg vođe Al-Kaide”.\n Ubrzo nakon napada 3. maja, brat ubijenog čovjeka negirao je da je žrtva imala bilo kakve veze s mrežom Al-Kaida.\n U petak je Centralna komanda SAD-a (CENTCOM) saopćila da nastavlja s istragom optužbi.\n “CENTCOM nastavlja istraživati ishod napada i upoznat je s navodima da je napad mogao rezultirati ubistvom civila”, rekao je glasnogovornik John Moore.\n SAD se nastavio snažno oslanjati na zračne napade na naoružane grupe diljem regije.\n Washington insistira da je takve napade izveo s visokim stepenom preciznosti, ali medijske istrage, grupe za ljudska prava i druge organizacije otkrile su da američki napadi često ubijaju civile.\n Nekoliko sati nakon napada, brat čovjeka ubijenog u napadu u blizini sela Qurqania negirao je da je žrtva, Lotfi Hassan Masto, imala bilo kakve veze s Al-Kaidom.\n‘Cijeli život proveo u siromaštvu’\n “Bio je zadovoljan svojim životom i svi su ga voljeli i cijenili”, rekao je brat žrtve, 72-godišnji Mohammed Masto.\n “Gledao je svoja posla i živio na kraju sela.”\n Washington Post (WP)\xa0je izvijestio da je preminuli Masto bio 56-godišnji otac desetero djece, a oni koji su ga poznavali rekli su da je “cijeli život proveo u siromaštvu”.\n Čuvao je svoje ovce kada ga je 3. maja ubio projektil Hellfire.\n CENTCOM je saopćio da istražuje li napad “možda nenamjerno rezultirao ubistvom civila”.\n WP je citirao dužnosnika američke odbrane, koji je rekao da vojska “više nije sigurna” da je ubila vođu Al-Kaide.\nPentagon je odbio ponuditi bilo kakve dodatne detalje u vezi s metom napada.', 'Francuska je zabranila domaće letove na kratkim udaljenostima, za putovanja koja se mogu obaviti vozom za manje od dva i po sata.\n Zabrana je dio zakona o klimi, koji za cilj ima smanjenje emisije ugljik-dioksida.\n Promjene ne obuhvataju zračni promet između Pariza i nekih od najvećih francuskih gradova.\n Vlada, također, razmatra ograničavanje korištenja privatnih aviona za kratka putovanja.\n Letovi s presjedanjem nisu obuhvaćeni zabranom.\nMax Boykoff, profesor i šef Katedre za okolišne studije na Univerzitetu Colorado Boulder, kaže da će javnost pratiti koliko će zabrana letova na kratkim relacijama biti uspješna.', 'Sukobi u Sudanu doveli su u opasnost živote miliona djece .\n Osim nasilja, iz UN-a kažu da je i zatvaranje škola utjecalo na mentalno zdravlje i dobrobit djece.\nIstiču da se Sudan suočava s generacijskom katastrofom.', 'Pripadnici plaćeničke grupe Wagner počeli su povlačenje iz Bahmuta.\n Položaji u tom gradu bit će predani ruskoj vojsci i jedinicama samoproglašene Donjecke narodne republike.\n Operaciju nadgleda prvi čovjek Wagnera Jevgenij Prigožin, koji je prošle subote, nakon višemjesečnih borbi, proglasio zauzimanje grada na istoku Ukrajine.\nPrigožin je poručio da ruska vojska u budućnosti uvijek može računati na pripadnike njegove grupe.', 'Premijer i čelnik stranke Nova demokratija, Kirijakos Micotakis, od grčke je predsjednice dobio mandat za sastavljanje nove vlade.\n S više od 40 posto osvojenih glasova, Nova demokratija je osigurala većinu u parlamentu sa 145 mandata, ali ne i apsolutnu – kako bi sama mogla vladati.\n Micotakis ima tri dana za pokušaj sastavljanja nove vlade i dogovor s koalicijskim partnerom, ali analitičari kažu – izvjesniji je scenarij – ponovni izlazak na birališta za mjesec dana.\nViše iz Atene donosi Al Jazeerin \xa0Zoran Kosanović.', 'George Stavnicij je dvaput glasao za Donalda Trumpa. Po pitanju unutrašnje politike bivšem predsjedniku daje najviše ocjene. No, na izborni dan iduće godine ostat će kod kuće bude li Trump republikanski protukandidat predsjedniku Joeu Bidenu, prenosi Hina.\n Stavnicij je republikanski dužnosnik u ruralnom okrugu Carbon u Pennsylvaniji. On je Amerikanac ukrajinskog porijekla koji ne može podnijeti Trumpove kritike na račun pomoći ratom pogođenoj Ukrajini, kao ni njegove komplimente ruskom predsjedniku Vladimiru Putinu.\n „Način na koji Trump trenutno govori, ulazeći u krevet s Putinom, nema šanse da ga podržim”, rekao je penzionisani vozač kamiona iz svog doma u Apalačkom gorju.\n Glasovi Amerikanaca porijeklom iz Ukrajine, tradicionalno sklonih republikancima, mogli bi imati značajan utjecaj na izborima 2024, tvrde neki zastupnici i stratezi.\nUkrajinci u SAD-u osjećaju bijes\n Iako je broj Amerikanaca koji se identificiraju Ukrajincima relativno mali – ima ih oko milion – oni su gusto naseljeni na važnim izbornim područjima gdje bi njihov glas mogao donijeti prevagu.\n Stavnicij je jedan od mnogih među njima koji planiraju ostati kod kuće na dan izbora ili čak prvi put glasati za demokrata Bidena, pokazuju razgovori sa 22 američko-ukrajinska aktivista, izabranih dužnosnika, čelnika zajednica i birača, kao i s nekoliko desetaka službenika i stratega.\n Razlog za to je nezainteresiranost najviše rangiranih republikanaca i nekih kandidata za Bijelu kuću za odbranu njihove pradomovine od ruske invazije, nasuprot velikoj angažiranosti Bidenove demokratske vlade.\n Amerikanci porijeklom iz Ukrajine, s kojima je Reuters razgovarao, kazali su kako osjećaju bijes, a neki da su ih republikanci izdali.\nTrump se odbio izjasniti\n Najavljuju da vrlo vjerovatno neće glasati za kandidata koji ne podržava Ukrajinu. Zbog toga na predizborima za kandidata republikanaca ne planiraju glasati ni za Trumpa, ni za guvernera Floride Rona DeSantisa, dvojicu najvećih favorita za stranačku predsjedničku nominaciju.\n Trump je nedavno u razgovoru za CNN odbio reći želi li da Ukrajina pobijedi u ratu s Rusijom, kazavši da je njemu jedini cilj da ljudi prestanu umirati.\n DeSantis, koji bi svoju kandidaturu trebao objaviti iduće sedmice, kritizirao je „bjanko ček” američke vlade Ukrajini i istakao da nije u američkom nacionalnom interesu da se previše miješa u „teritorijalni spor između Ukrajine i Rusije”.\nMeđu republikancima ima i onih koji zagovaraju podršku Kijevu, poput bivše Trumpove ambsadorice u Ujedinjenim narodima Nikki Haley, no ankete im ne predviđaju dobar rezultat na predizborima.', 'Japanski premijer Fumio Kishida saopćio je da ta zemlja ne planira postati postati član NATO-a, ali je potvrdio da postoji plan Alijanse da otvori ured za vezu u Japanu.\n Kishidina izjava je uslijedila nakon što je japanski ambasador u Washingtonu ranije ovog mjeseca rekao da vojni pakt koji predvodi SAD planira otvaranje ureda u Tokiju, prvu takvu u Aziji, kako bi se olakšale konsultacije u regiji, prenosi Tanjug, pozivajući se na Reuters.\nKomunikacija Alijanse s partnerima\n Ured za vezu omogućit će komunikaciju Alijanse s partnerima, kao što su Južna Koreja, Australija i Novi Zeland, prije svega u kontekstu geopolitičkih izazova, kao što su Kina i Rusija.\nGeneralni sekretar NATO-a Jens Stoltenberg posjetio je Japan u januaru i obećao s premijerom Kishidom da će ojačati veze u suočavanju s historijskim sigurnosnim izazovima, misleći na napad Rusije na Ukrajinu i rastuću vojnu moć Kine.', 'Iranski predsjednik Ebrahim Raisi imenovao je u ponedjeljak Alija Akbara Ahmadiana za novog sekretara Vrhovnog vijeća za nacionalnu sigurnost, koji će na tom položaju zamijeniti dugogodišnjeg utjecajnog Alija Shamkanija. \n Shamkani je smijenjen predsjedničkim dekretom nakon što je doveden u vezu s navodnim britansko-iranskim špijunom koji je nedavno pogubljen, prenosi Tanjug, pozivajući se na AP.\nKljučna uloga u pregovorima s arapskim državama\n Shamkani je imao ključnu ulogu u pregovorima s arapskim državama Zaljeva u pokušajima da se smanje tenzije sa zvaničnim Teheranom i postigne detant na relaciji Iran – Saudijska Arabija. \n Izvor Reutersa koji je upućen u političke prilike u Iranu ocijenio je da promjena na čelu Vrhovnog vijeća za nacionalnu sigurnost neće imati utjecaja na rad ovog tijela te da će Shamkani, prema svemu sudeći, biti postavljen na neku “važniju poziciju” u Iranu. \nNovi sekretar Vrhovnog vijeća za nacionalnu sigurnost Ali Akbar Ahmadian je do sada obavljao dužnost načelnika Strateškog centra elitne Revolucionarne garde.', 'Ruske snage nisu zauzele Bahmut i ukrajinska vojska ostaje u gradu, rekao je Volodmir Zelenski odgovarajući na pitanja novinara u Hirošimi, nakon što je jutros dao neodređenu izjavu o situaciji u ovom gradu, rekavši da Bahmut “još samo ostaje u našim srcima”.\n“Borimo se zahvaljujući hrabrosti naših ljudi, naših ratnika. Jasno razumijem šta se dešava u Bahmutu. Ne mogu s vama dijeliti taktičke stvari naše vojske”, rekao je ukrajinski predsjednik u Japanu, gdje učestvuje na samitu G7.\n “Do danas, Ruska Federacija nije okupirala Bahmut. Ne postoje dvije ili tri interpretacije ovih riječi”, naglasio je.\n Ranije u toku dana, upitan prije sastanka s američkim predsjednikom Joeom Bidenom odupiru li se i dalje ukrajinske snage u Bahmutu ili je Rusija preuzela grad, Zelenski je bio neodređen, a zatim rekao: “Morate razumjeti da (tamo) više nema ničega”.\n “Danas je Bahmut još samo u našim srcima”, kazao je.\n Ipak, njegov glasnogovrnik Sergij Nikiforov napisao je na Facebooku da Zelenski nije potvrdio da su ruske snage zauzele grad Bahmut, kako su prenijeli neki mediji.\n Nikiforov je napisao da je, na pitanje novinara da li je tačno to što su Rusi rekli da su zauzeli Bahmut, Zelenski odgovorio: “Mislim da ne”.\n “Na ovaj način predsjednik je demantovao da je Bahmut zauzet”, tvrdi Nikiforov, prenosi Reuters.\n Također, zamjenica ukrajinskog ministra odbrane Hana Maliar danas je objavila da su ukrajinske snage djelimično opkolile Bahmut duž gradskih oboda te da dalje kontrolišu neke stambene četvrti grada.\n Njena objava na aplikaciji Telegram pojavila se nedugo nakon što je predsjednik Ruske Federacije Vladimir Putin izjavio da je bitka za Bahmut okončana ruskom pobjedom, prenosi Reuters.\nPutin čestitao vojsci i Wagneru\n Rusko Ministarstvo odbrane potvrdilo je da je strateški grad Bahmut ”oslobođen”, nakon čega je ruski predsjednik Vladimir Putin čestitao paravojnoj organizaciji Wagner i pripadnicima Oružanih snaga Rusije na zauzimanju tog ukrajinskog grada.\n “Vladimir Putin čestita jurišnim odredima Wagner, kao i svim vojnicima jedinica Oružanih snaga Rusije, koji su im pružili neophodnu podršku i zaštitu bokova, završetak operacije oslobađanja Artjomovska”, navodi se u saopštenju Kremlja koje je prenijela agencija RIA Novosti.\n Rusija je objavila u subotu da je zauzela čitav ukrajinski grad Bahmut, što bi u slučaju potvrde značilo da je okončana najduža i najkrvavija bitka u 15-mjesečnom ratu.\n Napad na već gotovo sravnjen grad predvodile su ruske plaćeničke vojne skupine Wagner čiji je vođa Jevgenij Prigožin ranije istog dana rekao da su njegove snage zauzele čitav grad i svaku kuću.\nStav Kijeva\n Zauzimanje Bahmuta, kojeg Rusi još iz sovjetskog doba nazivaju Artjomovsk značilo bi prvu veću rusku pobjedu u bitki koja traje više od 10 mjeseci.\n Kijev je prije ruske objave odbacio Prigožinove tvrdnje, ali se nije odmah referirao na tvrdnju ruskog ministarstva.\n Ruski predsjednik Vladimir Putin čestitao je vojnicima na zauzimanju grada, kazavši da će najzaslužniji biti nagrađeni, objavile su ruske novinske agencije.\nPrigožin koji je dosad višekratno prozivao regularnu rusku vojsku zbog napuštanja položaja rekao je da će se njegove snage iz Bahmuta povući od 25. maja zbog odmora te će kontrolu predati regularnoj ruskoj vojsci.', 'Intenziviranje slamanja opozicijskih čelnika i kritičara u Tunisu ugrožava društvo i prijeti povratkom autokracije, godinama nakon što su protesti u toj sjevernoafričkoj zemlji pokrenuli revolucionarne lančane reakcije u cijeloj regiji, upozorava grupa stručnjaka, aktivista i rodbina uhapšenih.\n U ponedjeljak je Rached Ghannouchi, predsjednik Ennahdhe koji je uhapšen u aprilu, osuđen u odsutnosti nakon što je proglašen krivim po optužbama za poticanje.\n Njegova stranka, pokret samozvanih “muslimanskih demokrata”, pojavila se 2011. kao najveća grupa na prvim parlamentarnim izborima nakon uklanjanja Zine El Abidine Ben Alija, osvojivši 37 posto glasova.\n Međutim, otkako je preuzeo vlast 2021. predsjednik Kais Saied, koji se kandidirao kao nezavisni društveni konzervativac, vršio je pritisak na političare Ennahde i svoje kritičare.\n Od februara je navodno uhapšeno više od 20 disidenata, aktivista, novinara i opozicionara.\n Pritvoreni su optuženi za razne optužbe, od kojih se neki odnose na sigurnost, ali aktivisti i stručnjaci kažu da su optužbe često izmišljene i da Saied jednostavno bezbrižno progoni svoje kritičare.\n Anas Altikriti, voditelj savjetodavnog tijela Fondacije Cordoba, fokusirane na odnose između muslimanskog svijeta i zapadnih nacija, rekao je na forumu u četvrtak u Londonu da, iako je ‘Arapsko proljeće’ bilo jedan od “najtransformativnijih trenutaka ovog stoljeća”, događaji sada u Tunisu “ubijaju” njegove posljednje ostatke.\n‘Smrtonosni koktel’\n Ghannoushijeva kći Soumaya prisustvovala je raspravi i rekla da je Saied malo po malo “proždirao” tunisku demokratiju.\n “Tunis je danas koktel kriza, političkih, društvenih, finansijskih, ekonomskih, njihov smrtonosni koktel koji svakog trenutka prijeti eksplozijom”, rekla je.\n “Saied hrani naciju retorikom mržnje i stvara krizu kako bi odvratio naciju”, dodala je. “To je razlika između normalnog i populističkog diktatora.”\n “Jedina nada za Tunižane danas je prijeći na drugu stranu Sredozemnog mora, baciti se u čamce smrti i potražiti bijeg pod svaku cijenu.”\nDemonstranti protestuju protiv tuniskog predsjednika Zine El Abidine Ben Alija u Tunisu 2011. godine (Zohra Bensemra/Reuters)\n Ennahda je osudila “nepravednu odluku” protiv Ghannoushija i drugih političara, poput zastupnika Saida Ferjanija koji je uhapšen u februaru, rekavši da se tim potezima prikriva ekonomska i finansijska kriza koja vodi Tunis prema bankrotu.\n Seifeddine Ferjani, sin zatvorenog političara, rekao je: “Postoje duboko zabrinjavajući znakovi za funkcioniranje Tunisa, kao što je korištenje protuterorističkih odreda za hapšenje liberalnih disidenata, socijalističkih disidenata.”\n “Mislim da je Tunis tempirana bomba i opasnost je nedovoljno zastupljena u javnosti.”\n‘Državni udar’\n Konzervativni britanski parlamentarac Crispin Blunt bio je domaćin rasprava, u kojima je, također, učestvovao Rodney Dixon KC, britanski advokat koji vodi slučaj čiji je cilj sankcioniranje Saieda.\n Nekoliko vodećih političkih osoba optužilo je Saieda za državni udar, jer je prešao na vladavinu dekretom prije ponovnog pisanja ustava.\n U videoporuci objavljenoj na Facebooku prošlog mjeseca Ghannouchi je rekao: “Suočavamo se s još jednom epizodom političkog targetiranja putem sudskih sredstava.”\n “Nemamo problem s pravosuđem, ali imamo s diktaturom. Bitka u zemlji vodi se između demokratije i diktature koja želi konfiscirati tekovine naše blagoslovljene revolucije.”\n Soumaya je rekla za Al Jazeeru da je njen otac, koji je uhapšen 27. noći ramazana, jednog od najsvetijih datuma muslimanskog kalendara, bio “dobrog zdravlja” i da ga je njena majka mogla posjetiti.\n“Nije mu prvi put u zatvoru. Do sada je bio u zatvoru tokom vladavine tri diktatora”, rekla je.', 'Predsjednik Evropskog vijeća Charles Michel rekao je da je u interesu Evropske unije da održi “stabilnu i konstruktivnu” saradnju s Kinom, jer se Grupa sedam (G7) sastala kako bi razmotrila kinesku “ekonomsku prinudu” i druge brige.\n Očekuje se da će čelnici G7, koji se od petka okupljaju u japanskom gradu Hirošimi, objaviti saopćenje s “odjeljkom specifičnim za Kinu”, navodeći pitanja koja uključuju “ekonomsku prinudu i ostalo neprimjereno ponašanje”, rekao je američki zvaničnik.\n Čelnici G7 fokusiraju se na to kako da upozore drugu po snazi svjetsku ekonomiju na ono što vide kao prijetnju globalnim lancima nabavke i ekonomskoj sigurnosti bez otuđenja moćnog i važnog trgovinskog partnera.\n EU želi “izbjeći rizik da bi se smanjile prevelike ovisnosti i diverzificiranja kako bi se pozabavila nepoštenim praksama”, rekao je Michel na brifingu za novinare u Hirošimi, prenosi Fena, pozivajući se na Reuters.\n‘Odgovornost Kine u svijetu’\n “Stabilni i konstruktivni odnosi s Kinom su u našem zajedničkom interesu”, rekao je.\n “S obzirom na ulogu u međunarodnoj zajednici i veličinu njene ekonomije, Kina ima posebnu odgovornost u svijetu i mora igrati prema međunarodnim pravilima”, kazao je.\n Kina je tradicionalno jedan od najvećih trgovinskih partnera Rusije, zahvaljujući energetici, a Rusija je povećala svoje oslanjanje na Kinu u pogledu državnih prihoda od izvoza nakon što su zapadni kupci prekinuli veze nakon ruske invazije na Ukrajinu.\n Michel je pozvao Kinu da iskoristi utjecaj na svog susjeda kako bi okončao rat u Ukrajini.\n “Pozivamo Kinu da izvrši pritisak na Rusiju da zaustavi svoju vojnu agresiju”, rekao je Michel.\nKina je od februara promovirala prijedlog od 12 tačaka za političko rješenje ukrajinske krize.', 'Ministarstvo vanjskih poslova Rusije saopćilo je kako je jedini cilj nuklearne retorike grupe sedam najrazvijenijih država svijeta (G7) podvrgnuti Moskvu i Peking psihološkom, vojnom i političkom pritisku.\n Prošle sedmice je G7, u prvom saopćenju o nuklearnom razoružavanju izdanom na samitu, pozvao Rusiju i Kinu na veću transparentnost u pogledu njihovih nuklearnih arsenala, slično koracima koje su poduzele Sjedinjene Američke Države, Velika Britanija i Francuska, prenosi Hina, pozivajući se na Reuters.\n Komentirajući dokument, zamjenik ruskog ministra vanjskih poslova Sergej Rjabkov, zadužen u Ministarstvu vanjskih poslova za pitanja kontrole naoružanja, rekao je kako saopćenje odražava proturuski i protukineski ton.\n‘Želja da se ocrne naše zemlje’\n “Stječe se dojam da zapadna retorika o veličini njihovih nuklearnih arsenala ima samo jedan cilj – podvrgnuti Rusiju i Kinu vojno-političkom pritisku”, rekao je on u komentaru objavljenom na internetskoj stranici Ministarstva vanjskih poslova.\n “Iza njega očito stoji patološka želja da se ocrne naše zemlje”, dodao je.\n I glasnogovornica kineskog Ministarstva vanjskih poslova Hua Chunying kritizirala je izjave učesnika samita G7 u Hirošimi kako politika Kine trenutno predstavlja prijetnju miru i bezbjednosti na globalnom nivou.\n “Neke članice G7 nazvale su Kinu najvećom prijetnjom globalnoj bezbjednosti i prosperitetu. Da li ste ozbiljni?”, napisala je ona na društvenim mrežama.\n “Ako je Kina prijetnja, šta su onda neke od članica G7 koje počinju ratove sa suverenim državama, ruše legitimne strane vlade, povlače se iz multilateralnih sporazuma i tjeraju druge zemlje da prekinu lance snabdevanja?“, zapitala je kineska zvaničnica.\n Hua je istakla da je u sadašnjoj fazi Kina “motor broj 1 svjetske ekonomije”, da više doprinosi svjetskom rastu nego sve članice G7 zajedno, da održava trgovinske i ekonomske odnose s više od 140 zemalja svijeta i da je druga po doprinosima u finansiranju mirovnih operacija Ujedinjenih naroda, prenosi Tanjug, pozivajući se na Interfaks.\n Komentari su uslijedili nakon oštrih odgovora Kine i Rusije na samit G7 i izjava u kojima se proziva obje države za niz pitanja.\nObavezali se na ‘bezgranično’ partnerstvo\n Moskva je samit nazvala “inkubatorom” proturuske i protukineske histerije.\n Kineski predsjednik Xi Jinping i njegov “dragi prijatelj” Vladimir Putin obavezali su se na “bezgranično” partnerstvo nešto prije početka ruske invazije na Ukrajinu u februaru 2022. godine i od tada su jačali ekonomske, političke i vojne veze.\nNastavljajući bilateralne posjete, ruski premijer Mihail Mišustin stigao je u ponedjeljak kasno navečer u Kinu, na razgovore s kineskim zvaničnicima i poslovnim ljudima, što je izazvalo dodatnu uznemirenost Zapada zbog odnosa dviju zemalja.', 'U ruskoj pograničnoj Belgorodskoj oblasti traju borbe s oružanom grupom za koju Moskva tvrdi da je prešla iz Ukrajine te da je riječ o saboterima.\n Lokalni guverner je saopćio da su iznad tog područja oboreni dronovi.\n Borbe su izbile u ponedjeljak, a odgovornost je preuzela grupa koja se naziva antikremljskom milicijom.\nRusija optužuje Ukrajinu za sabotažu, a Kijev negira umiješanost u sukobe.', 'Zastupnici Izraelskog parlamenta (Knesseta) usvojili su u srijedu godišnji budžet s kontroverznim izdvajanjima za ultraortodoksne saveznike, čineći tako ustupak vjerskoj stranci u vladajućoj koaliciji koja je izazvala proteste opozicije.\n Kritičari su optužili premijera Benjamina Netanyahua da povećava troškove za ultraortodoksne saveznike namijenjene vjerskim programima od kojih ekonomija i šire društvo imaju malo koristi, prenosi Fena, pozivajući se na France 24.\n Hiljade Izraelaca izašle su na ulice u utorak u Jerusalemu, protestirajući protiv vladinih planova da izdvoji toliko novca ultraortodoksnoj manjini, optužujući koaliciju za “pljačku” državnih sredstava.\n Ranije je ove sedmice Netanyahu najavio da će država povećati kontroverzne stipendije na 67,5 miliona dolara za oženjene ultraortodoksne muškarce da uče u vjerskim školama, umjesto da rade ili služe vojsku, koja je obavezna za većinu sekularnih mladića.\n Ultraortodoksne škole su kritizirane jer se u njima ne uče matematika i engleski jezik.\n Fondovi uključuju desetke miliona dolara za radikalne stranke jevrejskih naseljenika da promoviraju projekte u ministarstvima koja kontroliraju.\nVlada duboko podijelila društvo\n Ministar finansija Bectzalel Smotrich, lider jevrejskih naseljenika, izrazio je nadu da će se njihov broj udvostručiti u narednim godinama, prenosi Beta.\n Novi budžet je kritiziran jer je gotovo četiri milijarde dolara predviđeno za diskrecione fondove, uključujući one za ultranacionalističke stranke koje podržavaju jevrejske naseljenike na okupiranoj Zapadnoj obali.\n Na Zapadnoj obali, okupiranoj u ratu 1967. godine, živi 490.000 jevrejskih naseljenika među tri miliona Palestinaca.\n Sastav Netanyahuove vlade, koja je položila zakletvu krajem decembra prošle godine, duboko je podijelio zemlju.\n Donacija je bila dio sporazuma s United Torah Judaism, jednom od ultraortodoksnih stranaka u koaliciji, kako bi se osigurala njena podrška budžetu.\n Budžet za 2023 – 2024. konačno je usvojen rano u srijedu, uz podršku svih 64 koalicijska zastupnika u Parlamentu od 120 mjesta.\n“Pobijedili smo na izborima, usvojili smo budžet, nastavljamo još četiri godine“, napisao je Netanyahu na Facebooku.', 'Grčka u nedjelju izlazi na opće izbore koji vjerovatno neće imati jasnog pobjednika, a ako političke stranke ne budu pristale na koaliciju, očekuje se da će naknadni izbori biti u julu, prenosi Hina.\n Ankete predviđaju da će najviše glasova osvojiti vladajuća konzervativna stranka Nova demokratija, ali zbog izmjena u izbornom sistemu zemlje, vjerovatno neće dobiti dovoljno za apsolutnu većinu.\n Biračka mjesta su se otvorila u šest sati ujutro (sedam po grčkom vremenu), a zatvaraju se u 18 sati. Nešto manje od 10 miliona Grka ima pravo glasa. Prve izlazne ankete šest agencija za istraživanje javnog mnijenja će biti objavljene u 21 sat.\n Nova demokratija, na čijem je čelu premijer Kiriakos Micotakis, prema anketama osvaja između 31 i 38 posto glasova, a slijedi je ljevičarska opoziciona stranka Siriza, koja bi trebala imati 4-7 postotnih bodova manje. Agencije za istraživanje javnog mnijenja kažu da je strankama potrebno više od 45 posto glasova za potpunu pobjedu.\n Kriza životnih troškova bila je središnja tema predizborne kampanje, a stranke su pokušale pridobiti glasače obećanjima o povećanju minimalne plate i stvaranju radnih mjesta.\nPorast cijena djelovao na Grke\n Porast cijena imao je intenzivan efekat na Grke, čiji je životni standard značajno narušen tokom desetogodišnje dužničke krize.\n Nejasan ishod izbora će dovesti do višednevnih pregovora između političkih stranaka radi pronalaženja zajedničkog jezika i kohabitacije u vladi.\n “Današnji rezultat je referendum ili za političku stabilnost ili uvod u vladu bez kormila”, napisale su grčke novine Proto Tema u naslovnom uvodniku.\n Ako nijedna stranka ne pobijedi, grčka predsjednica Katerina Sakellaropoulou će strankama koje su ostvarile najbolji rezultat dati trodnevni mandat da svaka pokuša formirati vladu.\nSakellaropoulou će zatim, ako nijedna stranka ne uspije, imenovati privremenu vladu koja će zemljom upravljati do narednih izbora, otprilike mjesec dana kasnije.', 'Na Haitiju se pogoršava humanitarna kriza. Nasilje među bandama proširilo se na gotovo cijeli glavni grad. Pristup uslugama, poput zdravstvene njege i pitke vode, dovedeni su u pitanje.', 'Hirošima, Japan – Naučnici su pozvali članice G7 da poduzmu hitne mjere kako bi riješili problem nespremnosti svijeta za sljedeću pandemiju, upozoravajući da zemlje u razvoju i dalje nemaju pristup tretmanima i vakcinama koji spašavaju živote.\n U otvorenom pismu objavljenom povodom samita G7 u Hirošimi u Japanu, Narodna alijansa za vakcine navodi da naučni napredak postignut tokom pandemije COVID-19 i dalje prvenstveno koristi najbogatijim zemljama i farmaceutskim kompanijama.\n “Ključno je da u sljedećoj zdravstvenoj krizi svijet brzo primijeni medicinske protivmjere u svakoj zemlji, bez obzira na njihovu platežnu sposobnost. To zahtijeva uklanjanje svih barijera za razvoj i proizvodnju lijekova i vakcina – područje u kojem je svijet podbacio tokom pandemije COVID-19 i AIDS-a”, navodi grupa.\n “Pridržavanje strogih pravila o intelektualnom vlasništvu osiguralo je monopole farmaceutskim kompanijama i spriječilo široku proizvodnju pristupačnih generičkih vakcina i lijekova u zemljama u razvoju.”\nLobiranje farmaceutskih kompanija\n Savez, koji se sastoji od više od 100 bivših svjetskih čelnika, nobelovaca, naučnika i ekonomista, rekao je da je zabrinut što su farmaceutske kompanije lobirale kod svjetskih čelnika da usvoje “maksimalistički pristup” pravilima intelektualnog vlasništva za vakcine i tretmane.\n Prošlog mjeseca izvršni direktori farmaceutskih kompanija sastali su se s japanskim premijerom Fumiom Kishidom koji je domaćin samita G7, kako bi lobirali za zaštitu prava intelektualnog vlasništva usred poziva stručnjaka za javno zdravstvo da se takva pravila ukinu.\n „Kao lideri G7, imate moć da utječete na to kako će svijet odlučivati da se pripremi i odgovori na buduće pandemije“, saopštila je grupa. „Nadamo se da ćete stajati uz naučnike i ljekare u podršci jednakosti i pravu na život u odnosu na pravo na ubiranje neočekivanih prihoda od vanredne zdravstvene situacije.”\n Lideri G7 – Kanade, Francuske, Njemačke, Italije, Japana, Ujedinjenog Kraljevstva i Sjedinjenih Američkih Država – sastaju se od petka u Hirošimi na trodnevnom samitu gdje se očekuje da će dominirati teme: rat u Ukrajini i zabrinutosti zbog jačanja kineske moći i utjecaja.\nOko sedam miliona ljudi umrlo tokom pandemije\n Svjetska zdravstvena organizacija (WHO) ranije ovog mjeseca proglasila je kraj pandemije COVID-19 kao globalne vanredne zdravstvene situacije.\n Generalni direktor WHO-a Tedros Adhanom Ghebreyesus rekao je da, iako je kraj pandemije bio razlog za slavlje, svijet mora učiti iz grešaka koje su rezultirale nepotrebnim gubitkom života.\n “COVID je promijenio naš svijet, a promijenio je i nas”, rekao je Tedros. „Tako bi trebalo biti. Ako se svi vratimo na ono kako je bilo prije COVID-19, nećemo uspjeti naučiti lekcije i iznevjerit ćemo buduće generacije.”\nGotovo sedam miliona ljudi umrlo je tokom pandemije, prema WHO, iako se vjeruje da je stvarni broj smrtnih slučajeva znatno veći od zvaničnih podataka.', 'Prvog dana trodnevnog samita G7 u Japanu članice su dogovorile nove sankcije Rusiji, koje bi toj zemlji onemogućile pristup neprednoj tehnologiji, industrijskoj opremi i uslugama. Lideri su pozvali i na potpuno povlačenje ruskih vojnika iz Ukrajine, kao preduslov za pokretanje mirovnih pregovora.', 'Ruska plaćenička grupa Wagner uložila je napore da pokuša sakriti tragove o međunarodnoj nabavci vojne opreme za korištenje u ratu u Ukrajini i nastoji tranzitirati takve zalihe kroz Mali.\n Privatne plaćeničke snage, koje se bore uz ruske trupe u Ukrajini, spremne su koristiti lažnu dokumentaciju za slanje vojne opreme kroz Mali, rekao je novinarima glasnogovornik State Departmenta Matthew Miller.\n “Obaviješteni smo da Wagner traži tranzit nabavke materijala za pomoć ruskom ratu kroz Mali i voljan je koristiti lažnu papirologiju za te transakcije”, kazao je on.\n “Zapravo, postoje naznake da je Wagner pokušavao kupiti vojne sisteme od stranih dobavljača i usmjeriti to oružje kroz Mali kao treća strana”, dodao je Miller.\n “Do sada nismo vidjeli nikakve naznake da su ove akvizicije finalizirane ili izvršene, ali pažljivo pratimo situaciju.”\n‘Transnacionalna zločinačka organizacija’\n Miller je rekao da je SAD uveo sankcije ljudima i subjektima “na više kontinenata” za koje je utvrđeno da “podržavaju Wagnerove vojne operacije”, a Washington će uskoro imati više za reći o pokušaju slanja opreme kroz Mali.\n Ranije ovog mjeseca je francuski Parlament usvojio rezoluciju pozivajući Evropsku uniju da službeno proglasi Wagnerove plaćenike “terorističkom organizacijom”, potez koji je uslijedio nakon što je SAD u januaru proglasio Wagner “transnacionalnom zločinačkom organizacijom”.\n Wagner grupa i njen vlasnik Jevgenij Prigožin više su puta bili sankcionirani od SAD-a i EU-a zbog kršenja ljudskih prava u Africi i zbog učešća u ruskoj invaziji na Ukrajinu.\n Zapadne zemlje također su izrazile zabrinutost zbog aktivnosti Wagnerovih plaćenika u Maliju.\n Ranije ovog mjeseca je Ured Ujedinjenih naroda za ljudska prava objavio da je izvještaj o utvrđivanju činjenica zaključio da postoje “jake indikacije” da su malijske trupe i strano vojno osoblje ubili više od 500 ljudi u Maliju – za koje se vjeruje da su iz Wagnera – tokom operacija u martu 2022. godine, koje su se odvijale tokom pet dana u selu Moura, u centralnoj regiji Mopti.\n Većina ubijenih je pogubljena, saopćio je UN.\n “Svjedoci su izvijestili da su vidjeli ‘naoružane bijelce’ koji su govorili nepoznatim jezikom kako djeluju zajedno s malijskim snagama i ponekad se činilo da nadziru operacije”, navodi se u saopćenju UN-a.\nUN osudio pogubljena, silovanja i mučenja\n “Prema svjedocima, malijske trupe svakodnevno su rotirane u Mouri i iz nje, ali je strano osoblje ostalo za vrijeme trajanja operacije.”\n UN je saopćio da je najmanje 58 žena i djevojaka silovano ili podvrgnuto drugim oblicima seksualnog nasilja tokom operacije.\n “Ovo su izuzetno uznemirujući nalazi”, rekao je visoki komesar UN-a za ljudska prava Volker Turk.\n “Pogubljenja po kratkom postupku, silovanja i mučenja tokom oružanog sukoba predstavljaju ratne zločine i mogu, ovisno o okolnostima, predstavljati zločine protiv čovječnosti”, kazao je on.\nVojni čelnici Malija i Rusije ranije su tvrdili da osoblje Wagnera u Maliju nisu plaćenici, nego treneri koji pomažu lokalnim trupama s vojnom opremom kupljenom od Rusije.', 'Visoki pravosudni zvaničnik Ioannis Sarmas imenovan je za privremenog premijera Grčke, koji treba predvoditi vladu do ponovljenih izbora 25. juna, nakon glasanja prošlog vikenda u kojem nijedna stranka nije osvojila potrebnu većinu.\n Sarmas je predsjednik Državnog vijeća, najvišeg upravnog suda u Grčkoj, prenosi Tanjug, pozivajući se na Reuters.\n Stranka Nova demokratija aktuelnog premijera Kyriakosa Mitsotakisa pobijedila je na izborima prošle sedmice sa 40,8 posto glasova, ali nije uspjela osigurati potpunu većinu da samostalno formira vladu.\n Na drugom mjestu je stranka ljevice Syriza, koja je dobila 20,1 posto, dok su socijalisti PASOK, predvođeni Nikosom Androulakisom, zauzeli treće mjesto sa 11,46 posto glasova.\nTri stranke odbile mandat za formiranje vlade\n Tri najsnažnije stranke u zemlji odbile su ponuđeni mandat za formiranje vlade, tražeći drugo glasanje 25. juna.\n Mitsotakis je uvjeren da će na novom glasanju njegova stranka osigurati potreban broj mandata u parlamentu sa 300 zastupnika da sama formira vladu.\nPrema Ustavu Grčke, ako pregovori o koaliciji ne uspiju, predsjednik imenuje privremenog premijera, koji će voditi zemlju do ponovljenog glasanja.', 'Ministarstvo odbrane Sjedinjenih Američkih Država precijenilo je vrijednost naoružanja i druge vojne opreme koja je poslata Ukrajini za približno tri milijarde dolara, kažu zvaničnici te se navodi kako je riječ o računovodstvenoj grešci koja bi mogla otvoriti put novoj količini oružja za Kijev.\n U mnogim od paketa vojne pomoći Ukrajini Ministarstvo odbrane se odlučilo za slanje postojećih, starijih stvari s lagera, jer su ih mogli brže poslati, navode zvaničnici.\n Ističe se kako je greška posljedica postavljanja više garantirane vrijednosti na starije naoružanje koje je uzeto s već postojećih lagera.\n “Prilikom našeg regularnog procesa kontrole predsjedničkih paketa izvlačenja, Ministarstvo [odbrane] je ustanovilo neregularnosti u vrijednosti opreme za Ukrajinu. U nekim slučajevima je ‘cijena zamjene’ korištena umjesto ‘knjižene neto vrijednosti’ i tako je precijenjena vrijednost opreme izvučene iz američkih skladišta”, navela je glasnogovornica Pentagona Sabrina Singh.\nDugoočekivana kontraofanziva\n Zvaničnik iz sfere odbrane je za AP naveo kako Pentagon i dalje pokušava ustanoviti koliko će biti vrijednost ukupnog viška o kojem se govori.\n Reuters se poziva na zvaničnika koji smatra kako bi vrijednost precijenjene opreme i oružja mogla i premašiti cifru od tri milijarde dolara kada Pentagon detaljnije pregleda situaciju.\n Rezultat ovog svega bi mogla biti činjenica da Ministarstvo odbrane SAD-a sada ima više dodatnih sredstava i fondova za slanje Ukrajini opreme i oružja za ofanzivu protiv ruskih snaga, koja se često najavljuje.\n Prema posljednjim podacima, Washington je Ukrajini poslao vojnu pomoć vrijednu približno 37 milijardi dolara od početka ruske invazije krajem februara 2022. godine.\nVeliki dio su sistemi oružja, milioni komada municije raznih kalibara te brojni kamioni, senzori, radari i druga oprema izvučena iz skladišta pod kontrolom Pentagona.', 'Šef Njemačke obavještajne agencije Thomas Haldenwang upozorio je u ponedjeljak na porast antivladinog ekstremizma koji podstiču autoritarne države poput Rusije, nastojeći da izazovu podjele u društvu i sruše vlast.\n Prema njegovim riječima, njemačke sigurnosne agencije su tokom posljednjih nekoliko godina osujetile nekoliko zavjera malih grupa povezanih s pokretima optuženim za planiranje napada na kritičnu infrastrukturu, vladine zvaničnike pa čak i nacionalni parlament, prenosi Tanjug.\n Iako je ostalo nejasno u kojoj su fazi realizacije ti planovi, vlasti su zabrinute da su navodni zavjerenici nabavili oružje i uključili u aktivnosti ljude kao što su sudije i policajci koji obično nisu na radaru sigurnosnih službi.\nPreziru našu državu i našu demokratiju\n “Ono što povezuje sve ove grupe je to što preziru našu državu i našu demokratiju, odbacuju je i žele je ukinuti”, rekao je Haldenwang za AP.\n Kazao je da antivladini ekstremisti svjesno podstiču strah u društvu i aktivno regrutiraju nove sljedbenike.\n Prema njegovim riječima, ovakve trendove aktivno podstiču države poput Rusije, koja ima interes da destabilizira demokratiju u najvećoj evropskoj ekonomiji.\n“Kada prepoznaju da u zemlji postoje osjećanja koja mogu dovesti do podjela, onda podstiču takva osjećanja. Vidimo da preduzimaju veliki broj mjera u tom pravcu”, rekao je Haldenwang.', 'U sve više slovenskih kompanija razmišljaju o skraćivanju radne sedmice.\n Među prednostima ovog modela su jasnije granice poslovnog i privatnog života, manje stresa i usporediva produktivnost, uprkos skraćenju radnih sati sa 40 na 32.\nKako protiče probno razdoblje četverodnevne radne sedmice u slovenskoj IT kompaniji i hoće li vlada prilagoditi zakonski okvir savremenim trendovima na tržištu rada, u priči Gašpera Lubeja.', 'Bahmut je poprište najduže i najkrvavije borbe ruske invazije na Ukrajinu. Desetomjesečne borbe su od grada na istoku zemlje, poznatog po iskopavanju soli, napravile pustoš, a većina škola, stanova i drugih građevina su uništene.\n Intenzitet borbi je umanjen, a ukrajinske snage i dalje kontroliraju jugozapadni dio grada, kazala je zamjenica ukrajinskog ministra odbrane Hana Malijar.\n (Pomjerajte horizontalnu liniju da uporedili snimke grada prije i poslije)\n\n \n \n\n Rusija je objavila kako Bahmut drži u potpunosti pod kontrolom, a predsjednik Vladimir Putin čestitao je za to jedinicama vojske i pripadnicima plaćeničke grupe Wagner.\n Kompanija Maxar Technologies objavila je satelitske snimke Bahmuta napravljene sa godinu dana razmaka – u maju 2022. i maju 2023. – koje pokazuju sav obim razaranja grada.\n\n \n\n \n Blizu 70.000 ljudi je živjelo u Bahmutu prije rata, sada ih je tek nekoliko hiljada ostalo.\n Prema podacima Međunarodnog komiteta Crvenog križa, približno 10.000 ukrajinskih civila, većinom starijih i sa zdravstvenim problemima, bore se za preživljavanje u užasnim okolnostima.\n\n \n\n \n Borba za Bahmut postala je više simbolična nego sukob od strateške važnosti.\n Ukoliko se potvrdi da je grad zauzela Rusija u potpunosti, to bi bio prvi značajniji vojni rezultat Moskve od pada Soledara, znatno manjeg grada sjeveroistočno od Bahmuta, u januaru.\n\n', 'U znak protesta zbog uslova u zatvoru u Izraelu, 15 bolesnih palestinskih pritvorenika stupit će u četvrtak u štrajk glađu, navodi lokalna nevladina organizacija.\n “Štrajk ima za cilj da protest zbog teških zatvorskih uslova zbog povećanja broja bolesnih zatvorenika i politike medicinskog nemara koji provode zatvorske vlasti”, navodi se u saopćenju Palestinskog udruženja zatvorenika, prenosi Anadolija.\nZahtijevaju medicinsku pomoć\n Zatvorenici žele da im izraelske zatvorske vlasti pruže medicinsku pomoć u što kraćem roku, posebno onima s hroničnim bolestima.\n Izraelske vlasti nisu komentirale ovu najavu.\nPrema palestinskim podacima, Izrael trenutno drži oko 4.800 palestinskih zatvorenika, od kojih je oko 700 bolesno.', 'Republikanski guverner Floride Ron DeSantis će danas najaviti svoju kandidaturu za predsjedničke izbore 2024. tokom razgovora s direktorom Twittera Elonom Muskom, potvrđeno je za Reuters.\n DeSantis će time postati najveći suparnik bivšem predsjedniku Donaldu Trumpu.\n Musk je prenio tweet novinara Fox Newsa Billa Melugina koji je napisao da će republikanski guverner najaviti svoju kandidaturu tokom razgovora s njim u srijedu.\n Očekuje se da će odmah iza toga biti objavljen i video snimljen za njegovu kampanju, prenosi NBC.\n\nBREAKING: @FoxNews confirms Florida Governor @RonDeSantis will announce his 2024 Presidential run tomorrow night, 6pm ET in a Twitter Spaces interview with @elonmusk.\n — Bill Melugin (@BillMelugin_) May 23, 2023\n \n Fox News javlja da će DeSantis tada i Federalnoj izbornoj komisiji predati nužnu dokumentaciju.\n DeSantis je studirao na elitnim univerzitetu Yaleu i Harvardu.\n Uz to je bio u američkoj mornarici i sudjelovao u vojnoj intervenciji u Iraku.\n Nakon aktivne službe, DeSantis je radio kao savezni tužilac, a u Kongres SAD-a prvi put ulazi 2012. godine.\nGuverner Floride prvi put postaje 2018. godine, a ponovo je izabran u novembru prošle godine.', 'Sjedinjene Američke Države ukorile su Izrael zbog uredbe kojom se jevrejskim doseljenicima dopušta da uspostave stalnu prisutnost u ilegalnom naselju sjeverno od okupirane Zapadne obale, za koju je Washington upozorio Izraelsku vladu da bi trebala izbjegavati legitimiziranje.\n Načelnik Glavne komande Izraelske vojske potpisao je naredbu kojom se Izraelcima dopušta ulazak u područje Homesh u blizini Nablusa, trasirajući tako put za izgradnju službenog naselja, navodi se u izvještaju lista Times of Israel.\n U martu je Knesset, izraelski parlament, odobrio amandman kojim se Izraelcima omogućuje preseljenje četiri ilegalna naselja na okupiranoj sjevernoj Zapadnoj obali, uključujući Homesh, dok krajnje desna vlada, koja je preuzela dužnost prošle godine, napreduje sa zakonodavstvom koje omogućuje legalizaciju devet ilegalnih naselja i proširenje postojećih.\nVojna baza na privatnoj palestinskoj zemlji\n Američki State Department ponovno je pozvao Izrael da se suzdrži od bilo kakvih poteza koji eskaliraju u napetostima s Palestincima, poput formaliziranja isturenih naselja.\n Posebno je upozorio na Homesh koji je evakuiran 2005. godine, ali je postao žarište između Palestinaca i izraelskih doseljenika koji su pokušavali trajno ponovno uspostaviti i naseliti mjesto.\n “Duboko smo uznemireni naredbom Izraelske vlade koja dopušta svojim građanima da uspostave stalnu prisutnost u Homeshu na sjevernoj Zapadnoj obali, koja je, prema izraelskom zakonu, nezakonito izgrađena na privatnoj palestinskoj zemlji”, rekao je Matthew Miller, glasnogovornik State Departmenta.\n Naredba nije u skladu s obavezama koje je Izraelska vlada preuzela 2004. godine i nedavno pred dužnosnicima administracije Joea Bidena, dodao je.\n Prijekor dolazi nakon mjeseci eskalacije nasilja između Izraelaca i Palestinaca, koje je stvorilo novi izazov za veze između Washingtona i njegovog glavnog saveznika na Bliskom Istoku.\n Homesh je izvorno izgrađen 1978. godine kao izraelska vojna baza na privatnoj palestinskoj zemlji i predan doseljenicima 1980. godine.\n Zatim je evakuiran 2005. godine, kao dio “plana razdruživanja” tadašnjeg premijera Ariela Sharona.\n Dok se sva izraelska naselja na okupiranoj Zapadnoj obali i istočnom Jerusalemu smatraju ilegalnima prema međunarodnom pravu, naselje Homesh se, također, smatra ilegalnim prema izraelskom zakonu, jer je Vrhovni sud presudio da zemlja pripada privatnim vlasnicima iz Burqe.\nStotine ilegalnih naselja na okupiranoj zemlji\n Uprkos evakuaciji, izraelska vojska održava vojnu bazu na tom mjestu, doseljenicima je dopušten pristup, dok je palestinskim zemljoposjednicima to zabranjeno.\n Godine 2007. doseljenici su osnovali vjersku školu (ješivu) u naselju.\n Škola nastavlja s radom, doseljenicima je dopušteno kampirati u ispostavi, ali nemaju stalni dom.\n Izraelska naselja su utvrđeni stambeni kompleksi samo za Jevreje izgrađeni na palestinskoj zemlji kojima se krši međunarodno pravo.\nUkupno 750.000 izraelskih doseljenika živi u najmanje 250 ilegalnih naselja na okupiranoj Zapadnoj obali i u istočnom Jerusalemu.', 'Rukovodstvo tvrtke koja je kreirala alat Chat GPT upozorilo je američke senatore da je umjetnoj inteligenciji potreban protokol za regulaciju. Kongres procjenjuje potencijalne prijetnje, uključujući i moguću manipulaciju na izborima 2024. godine.', 'Američka administracija odbacila je navode o umiješanosti u napad u ruskoj regiji Belgorod, u blizini ukrajinske granice.\n Ruski mediji su objavili snimke uništenih borbenih vozila zapadne proizvodnje, među kojima su i američka, ali su iz State Departmenta naveli da nisu ohrabrivali niti omogućavali udare na području Rusije.\n U sukobima koji su u Belgorodskoj oblasti izbili u ponedjeljak, prema tvrdnjama ruske strane, ubijeno je najmanje 70 osoba, koje službena Moskva naziva ukrajinskim saboterima.\nJedna od od dvije oružane skupine koje su preuzele odgovornost uputila je prijetnje da će nastaviti dalje s napadima.', 'Suđenje bivšem američkom predsjedniku Donaldu Trumpu zbog optužbi da je krivotvorio poslovne podatke kako bi prikrio novac plaćen za ušutkivanje zvijezde filmova za odrasle Stormy Daniels, počet će 25. marta sljedeće godine.\n Sudija Juan Merchan sa suda na Manhattanu odredio je datum tokom saslušanja na kojem se bivši predsjednik SAD-a pojavio putem videokonferencije s Floride.\n Trump se izjasnio da nije kriv po 34 tačke optužnice za krivotvorenje poslovne dokumentacije, prenijela je Hina, pozivajući se na Reuters.\n Bivši predsjednik tokom saslušanja je šutio, a sudija je razgovarao samo s njegova dva advokata.\n Prema izvještajima američkih medija, Trump je nezadovoljno digao ruke kada je objavljen datum suđenja, budući da će proces započeti upravo u vrijeme stranačkih predizbora sljedeće godine.\nOgraničenja o javnom iznošenju dokaza\n Merchan je veći dio 15-minutnog saslušanja proveo pregledavajući naredbu izdanu 8. maja koja postavlja temeljna pravila za Trumpovo ponašanje u vezi sa suđenjem.\n Obavijestio je Trumpa o ograničenjima da javno iznosi određene dokaze koje su predali tužioci.\n Trump može govoriti o slučaju i braniti se, rekao je sudija, ali ne može koristiti dokaze za napad na svjedoke ili objavljivanje osjetljivih dokumenata na društvenim mrežama.\n Prekrši li naredbu, prijeti mu krivična prijava za nepoštivanje suda.\nTužioci su rekli da je takav nalog bio potreban zbog Trumpove historije napada na društvenim mrežama i rizika da bi svjedoci mogli biti uznemiravani.', 'Oko 3.700 zaposlenih UN-ove agencije za palestinske izbjeglice štrajkuje već 100 dana, tražeći bolje plate.\n Iz Agencije kažu da nema novca.\nDonosimo priču iz izbjegličkog kampa El-Dželezun na okupiranoj Zapadnoj obali.', 'Zdravstveno odjeljenje u provinciji Gauteng proglasilo je epidemiju kolere u nedjelju u Hammanskraalu, području oko 50 kilometara (31 milju) sjeverno od glavnog grada Pretorije, u gradu Tshwane.\n Skoro 100 ljudi se javilo u bolnicu, a 37 ih je primljeno na odjeljenja, saopćile su gradske vlasti, upozoravajući stanovnike Hammanskraala i okolnih područja da ne piju vodu iz slavine, prenosi Fena, pozivajući se na Reuters.\n “Mi pijemo tu vodu, ali oni ne žele da očiste tu vodu, ili da… stave drugu cijev da nam daju pravu vodu”, rekao je 36-godišnji Sello Samuel Lekoto, nezaposleni stanovnik Hammanskraala koji se nalazi na liječenju u bolnici Jubilee od kolere.\nVišegodišnji problem s vodom\n Općina je u saopćenjima navela da voda koju grad snabdijeva u Hamanskraalu nije za piće, ali da grad nekoliko puta sedmično obezbjeđuje čistu pitku vodu cisternama u naselja.\n “Problem s vodom u Tshwaneu je prisutan već nekoliko godina”, rekao je zamjenik južnoafričkog ministra vode i sanitacije David Mahlobo na konferenciji za medije.\n Kolera može uzrokovati akutnu dijareju, povraćanje i slabost i uglavnom se prenosi kontaminiranom hranom ili vodom. Može imati smrtne posljedice u roku od nekoliko sati ako se ne liječi.\n Južnoafrička Republika je potvrdila 41 slučaj u cijeloj zemlji, uključujući 34 u provinciji Gauteng, jedan u provinciji Limpopo i šest u Free State-u, rekao je glasnogovornik zdravstvenog odjela.\nSlučajevi u provinciji Free State nisu povezani sa ostalima, dodao je on.', 'Slovački sud u petak je drugi put oslobodio poduzetnika optuženog da stoji iza ubistva istraživačkog novinara 2018. godine, u slučaju koji je uzdrmao državu i potaknuo masovne proteste protiv korupcije.\n Marian Kočner navodno je naredio ubistvo 27-godišnjeg Jana Kuciaka i njegove zaručnice Martine Kusnirove.\n Za zločin je osuđeno četvero ljudi, uključujući Kočnerovu saradnicu Alenu Zsuzsovu, prenosi Hina, pozivajući se Reuters.\n Šezdesetogodišnji Kočner ponavlja kako nije kriv, a u završnom obraćanju sudu prošle sedmice rekao je kako “nije svetac, ali ni ubica”.\nPorodice žrtava napustile sudnicu\n Novinari koji su pratili slučaj izvijestili su kako su porodice žrtava izašle iz sudnice u gradu Pezinoku nakon što je sudija oslobodio Kočnera, u procesu koji se uživo prenosio na internetu.\nMarian Kočner optuživan je da je naredio ubistvo 27-godišnjeg novinara Jana Kuciaka i njegove zaručnice Martine Kusnirove (EPA)\n Sud je već donio oslobađajuću presudu 2020. godine, tvrdeći da nema dovoljno dokaza, no Vrhovni sud je naredio ponavljanje procesa.\n Na novu odluku se ponovo može uložiti žalba.\n Ubistvo Kuciaka i Kusnirove potaklo je masovne proteste, koji su primorali tadašnjeg dugogodišnjeg premijera Roberta Fica da odstupi sa dužnosti, a na vlast je 2020. godine stigla nova vlada, nakon kampanje kojom je obećavala borbu protiv korupcije.\nNo, koalicija koja je porazila Ficovu stranku Smer pala je krajem prošle godine, a Smer sada vodi u anketama uoči izbora 30. septembra.', 'U Grčkoj se prebrojavaju glasovi nakon izbora na kojima je glasalo više od 56 posto birača.\n Prema prvim projekcijama, na osnovu 37 posto prebrojanih listića, konzervativna stranka, Nova demokracija, aktuelnog grčkog premijera, osvojila je 41 posto glasova.\n Očekivanja su da nijedna stranka neće osvojiti dovoljan broj glasova za samostalno formiranje skupštinske većine i nove vlade.\n Desničarska Nova demokracija i ljevičarska Syriza trebale bi osvojiti najveći broj mandata u parlamentu, koji ima 300 zastupnika.\n U Grčkoj pravo glasa ima oko 10 miliona građana, a izborni prag je tri posto.\n Grčke partije imaju samo devet dana da se dogovore o eventualnoj koaliciji, nakon čega se raspisuju novi izbori. A sudeći po rezultatima izlaznih anketa, novi izbori su neminovni, i oni bi trebali da se dese početkom jula, javlja Zoran Kosanović iz Atine.\nOni će biti oraganizovani po drugom izbornom zakonu. Vratio se bonus za partiju koja osvoji najviše mandata, pa će biti puno lakše formiranje vlasti.', 'Business Insider objavio je nacrte za, kako kaže, tajni bunker izgrađen ispod luksuzne palače ruskog predsjednika Vladimira Putina s pogledom na Crno more, što pokazuje koliko dugo je ruski čelnik bio fokusiran na mogućnost nuklearnog sukoba.\n Kako portal navodi, tajno skrovište je otkriveno greškom, kada je ruska izvođačka kompanija objavila sporne planove za luksuznu palaču na svojoj web-stranici, u okviru prezentacije projekata koje je uspješno završila početkom 2010. godine.\n Planovi koje je objavila sada ugašena ruska kompanija Metro Style, a u srijedu ih je ponovno objavio Business Insider, prikazuju podzemni kompleks ispod Putinove palače, koji se sastoji od dva odvojena tunela, što je već ranije otkriveno u istrazi koju je proveo Aleksej Navaljni, te je svojevremeno izazvalo buru u Rusiji.\nPalača okružena sa 17.000 hektara šume\n Američki portal je istakao da su, uprkos svom luksuzu koji je na raspolaganju u “carskoj palači” i utvrđenjima koja je čine zaštićenom, graditelji velikog Putinovog crnomorskog kompleksa zanemarili jedan ključan detalj: nisu uspjeli sakriti planove koji pokazuju sisteme dva tunela ispod kompleksa palače, iako se pretpostavljalo da će se državni sigurnosni aparat boriti svim silama da ih sačuva u tajnosti.\n Arhitektonski planovi koje je sajt objavio otkrivaju detalje utvrđenog bunkera izgrađenog ispod Putinove palače.\n Sastoji se od dva odvojena tunela povezana liftom, koji se spušta otprilike na dubinu od 50 metara ispod zemlje.\n Također, otkrivaju da su dva tunela obložena debelim slojevima betona i opremljena različitim sadržajima.\n Opskrbljeni su dovoljnom količinom pitke vode, neophodnom ventilacijom i prostranim odjeljcima za smještaj VIP osoba danima, a možda i sedmicama.\n Nacrti koje je sajt objavio prikazuju izlaze iz dva tunela direktno ispod palače, koja je izgrađena na brdu s pogledom na Crno more.\n Utvrđena palača okružena je sa 17.000 hektara šume, čime je izolirana od ostatka zemlje, a nad njom je uvedena zona zabrane letenja.\nTroškovi gradnje 1,3 milijarde dolara\n Centar za borbu protiv korupcije u Rusiji, na čijem je čelu ruski opozicionar Aleksej Navaljni, objavio je u januaru 2021. godine istraživački izvještaj o luksuznoj palači predsjednika Putina, u kojem otkriva detalje o ovom objektu i korupciji u vladajućim krugovima, što je izazvalo veliku galamu u Rusiji.\n Istraga, koja je objavljena u videosnimcima pod nazivom “Putinova palača”, iznosila je detalje o luksuznoj palači izgrađenoj na ogromnom prostoru u ljetovalištu Gelendžik na Crnom moru, na jugu zemlje.\nU filmu su prikazani dokumenti prema kojima su troškovi izgradnje palače, koja zauzima površinu 44 puta veću od Kneževine Monako, iznosila 1,3 milijarde dolara, a snosili su ih državne naftne kompanije i biznismeni bliski ruskom predsjedniku.', 'Prema izvještaju Fondacije Walk Free, u 20 najbogatijih zemalja se i dalje podstiče prisilni rad i procjenjuje se da u tim državama živi više od polovine “modernih robova” u svijetu. Ta brojka se procjenjuje na više od 50 miliona ljudi.\n Izvještaj fondacije, grupe za ljudska prava koja se fokusira na “moderno ropstvo”, govori da šest zemalja grupe G20, u kojoj se Evropska unija računa kao jedna članica, imaju najveći broj ljudi u modernom ropstvu – ili rade prisilno, ili su u prisilnom braku.\n Kako prenosi AP, Indija je na vrhu liste sa 11 miliona ljudi, slijedi Kina sa 5,8, Rusija sa 1,9, Indonezija sa 1,8, Turska sa 1,3 i SAD sa 1,1 milion, prenosi Tanjug.\n Najmanje modernog ropstva ima u Švicarskoj, Norveškoj, Njemačkoj, Holandiji, Švedskoj, Danskoj, Belgiji, Irskoj, Japanu i Finskoj koje su, također, članice G20.\nPrisiljeni na rad ili brak\n Čak i u tim zemljama ljudi su prisiljeni na rad ili brak, uprkos visokoj ekonomskoj razvijenosti, jednakosti polova, socijalnom blagostanju i političkoj stabilnosti kao i vrlo jakim pravosuđem, ističe se u izvještaju.\nProšlog septembra, u izvještaju Međunarodne organizacije za rad i međunarodne organizacije Ujedinjenih naroda i Walk Free za 2021. godinu, procijenjeno je da 50 miliona ljudi živi u “savremenom ropstvu”, od čega 28 miliona prisilno radi, a 22 miliona je u prisilnom braku. To je povećanje za 10 miliona u periodu od 2016. godine.', 'Međunarodni krivični sud (ICC) najavio je da će ostati nepokolebljiv u potjernici za ruskim predsjednikom Vladimirom Putinom, ocijenivši neprihvatljivom mjeru ruskih vlasti da protiv tužioca tog suda izdaju potjernicu.\n “Sud smatra tu mjeru neprihvatljivom i ostat će nepokolebljiv u izvršavanju svog pravnog mandata da odgovaraju oni koji su okrivljeni za najteže zločine”, naveo je u saopštenju sud sa sjedištem u Haagu.\n AFP podsjeća da je ICC 17. marta izdao nalog za hapšenje Putina, optuženog za ratni zločin zbog “ilegalne deportacije” nekoliko hiljada ukrajinske djece od početka invazije na Ukrajinu u februaru 2022.\n Sud je dodao da je “svjestan i duboko zabrinut zbog neopravdanih i neprikladnih mjera prinude koje su ruske vlasti preduzele protiv zvaničnika ICC-a”.\n Sud je pozvao svoje 123 članice da “udvostruče svoje napore da zaštite ICC, njegove zvaničnike i osoblje te osiguraju nastavak ispunjavanja njenog nezavisnog mandata”.\nUkrajina: Više od 16.000 djece deportovano u Rusiju\n Britanski generalni tužilac Karim Khan, koji je izdao potjernicu za Putinom, stavljen je na rusku potjernicu, objavilo je ovih dana rusko Ministarstvo unutrašnjih poslova.\n U toj potjernici Khan je opisan kao čovjek rođen 30. marta 1970. u Edinburghu, u Škotskoj, ali se ne precizira šta je počinio da bi bio na potjernici.\n Rusija, koja nije članica ICC i ne priznaje nalog za hapšenje Putina, smatra potjernicu za svojim predsjednikom “nezakonitom”. Rusija je najavila i otvaranje krivične istrage protiv tužioca i trojice sudija ICC.\nUkrajinske vlasti su ranije saopštile da je više od 16.000 ukrajinske djece deportovano u Rusiju od početka invazije na Ukrajinu u februaru 2022. godine, od kojih se vjeruje da su mnoga smještena u institucije i hraniteljske domove, prenosi Beta.', 'Vojske Južne Koreje i SAD-a izvele su u četvrtak masovne vojne vježbe u blizini granice sa Sjevernom Korejom.\n Prva od pet rundi vojnih vježbi saveznika do sredine juna dešava se na 70. godišnjicu od uspostavljanja vojnog saveza između Seula i Washingtona, prenosi Tanjug, pozivajući se na AP.\n Sjeverna Koreja je obično reagirala na takve velike južnokorejsko-američke vježbe testiranjem raketa i drugog oružja.\n Američko-južnokorejske vježbe, nazvane “kombinirane vježbe za uništavanje vatrene moći”, najveće su te vrste.\nJedanaest vojnih vježbi od 1977.\n Dvije zemlje su održale vježbe 11 puta od 1977. godine, saopćilo je Južnokorejsko ministarstvo odbrane.\n Zvaničnici Ministarstva rekli su da su ovogodišnje vježbe uključile napredne “stealth“ borbene avione, jurišne helikoptere, tenkove i višestruke raketne sisteme iz Južne Koreje i SAD-a.\nU vježbama je učestvovalo oko 2.500 vojnika.', 'Iran je predstavio četvrtu generaciju Khorramshahr balističke rakete pod imenom Khaibar, dometa 2.000 kilometara, s bojevom glavom teškom 1.500 kilograma, prenosi novinska agencija IRNA.\n Teheran je proširio raketni program, posebno kada je riječ o balističkim raketama, uprkos protivljenju Sjedinjenih Američkih Država i zabrinutosti evropskih zemalja, navodi Reuters.\n(Reuters)\n Islamska Republika naglašava da je ovaj program “isključivo odbrambeni” i služi za odvraćanje.\n“Najnoviji balistički program i posljednji proizvod avioindustrijske organizacije otkriven je na ceremoniji na kojoj je učestvovao ministar odbrane”, dodaje IRNA.', 'Pregovori o gornjem limitu američkog javnog duga naglo su stali, nakon što je glavni saveznik predsjedavajućeg republikanskog Zastupničkog doma Kevina McCarthya, republikanski predstavnik Garret Graves iz Louisiane rekao da je vrijeme da se “napravi pauza” u pregovorima.\n Graves je izašao sa sjednice koja je trajala sat i kazao je da postoje praznine između republikanaca u Zastupničkom domu i demokratske administracije.\n “Vrijeme je da se pritisne pauza, jer sjednica jednostavno nije produktivna”, rekao je on, prenosi Tanjug, pozivajući se na AP.\n Ocijenio je da su pregovori postali “prosto nerazumni” i da je nejasno kada će biti nastavljeni.\n Neimenovani zvaničnik Bijele kuće kazao je da postoje “stvarne razlike” između stranaka po pitanju budžeta i da će “dalji razgovori biti teški”.\nKrajnji rok je 1. juni\n Isti zvaničnik je rekao da predsjednikov tim naporno radi na “razumnom dvopartijskom rješenju” koje može proći Zastupnički dom i Senat.\n Administracija predsjednika Joea Bidena utrkuje se u sklapanju sporazuma s republikancima, na čelu s McCarthyjem, dok se nacija kreće ka potencijalnoj katastrofi zbog neplaćanja duga ako vlada ne uspije povećati limit na zaduživanje, koji sada iznosi 31.400 milijardi dolara.\n Prvi juni je rok kada je Ministarstvo finansija saopćilo da će ostati bez gotovine za plaćanje vladinog duga.\nPregovarači su se sastali treći dan iza zatvorenih vrata na Capitolu, u nadi da će postići dogovor ovog vikenda, prije mogućih glasanja sljedeće sedmice.', 'Borbe za grad Bahmut u ukrajinskoj istočnoj regiji Donbas postala je najduža i najkrvavija bitka tokom ruske invazije na Ukrajinu.\n Evo vremenskog slijeda tamošnjih ključnih događaja:\n 8. maj 2022. – Ukrajina potvrđuje da su se njene snage povukle iz Popasne, grada oko 24 kilometara istočno od Bahmuta, s glavnom cestom koja prolazi između dva mjesta. Ruske snage sada mogu napredovati prema Bahmutu i gađati ga artiljerijom.\n 9. augusta 2022. – Britanska odbrambena obavještajna služba saopćila da je Bahmut najuspješnija ruska fronta u posljednjih 30 dana i da su trupe napredovale oko 10 kilometara u regiji.\n 8. oktobra 2022. – Wagner počinje napadati Bahmut, prema vođi ruskih plaćenika Jevgeniju Prigožinu.\n 15. oktobra 2022. – Ukrajinski predsjednik Volodimir Zelenski kaže da je situacija u Bahmutu “najteža” od svih ratišta. “Mi držimo svoje pozicije”, rekao je tada.\n 20. decembar 2022. – Zelenski iznenada dolazi u posjetu gradu, gdje pozdravlja “nadljudske” napore ukrajinskih vojnika i poziva ih da se bore dalje.\n 25. januar 2023. – Ukrajinska vojska saopćila da se povukla iz grada Soledara, sjeverno od Bahmuta. Dvije sedmice ranije, Prigožin je objavio svoju fotografiju zajedno s nekim od svojih boraca u, kako je rekao, jednom od rudnika soli u Soledaru.\n 3. februar 2023. – Zelenski rekao da će se Ukrajina boriti “sve dok bude mogla” za Bahmut. “Niko neće dati Bahmut… Smatramo Bahmut svojom tvrđavom”, naveo je.\n 10. mart 2023. – Nakon što se činilo da Kijev planira povlačenje početkom marta, a zapadni saveznici doveli u pitanje stratešku važnost Bahmuta, Ukrajina je odlučila pojačati svoje snage u Bahmutu, rekavši da ta bitka blokira najbolje ruske vojne jedinice.\n 22. mart 2023. – Zelenski iznenada posjećuje trupe u blizini Bahmuta kako bi im zahvalio na hrabrosti i podijelio nagrade.\n 2. april 2023. – Prigožin postavlja rusku zastavu pokraj, kako kaže, gradske vijećnice u Bahmutu. Kaže da preuzimanje zgrade znači da je Bahmut zauzela Moskva “s pravne tačke gledišta”. Ukrajina odbacuje njegovu tvrdnju, rekavši da nije jasno gdje je Prigožin podigao zastavu.\n 11. april 2023. – Prigožin kaže da Wagner kontrolira više od 80 posto Bahmuta. Ukrajina to opovrgava, rekavši da kontrolira “znatno” više od 20 posto grada.\n 26. april 2023. – Ministarstvo odbrane Ujedinjenog Kraljevstva kaže da su borbe dosegle zapadnu periferiju Bahmuta, posebno naselja na njegovom sjeverozapadnom rubu, dok Ukrajina nastoji zadržati kontrolu nad glavnom pristupnom cestom.\n 1. maj 2023. – Ukrajina tvrdi da je izbacila ruske snage s nekih položaja u Bahmutu usred žestokih borbi.\n 10. maj 2023. – Komandant ukrajinskih kopnenih snaga kaže da su se ruske jedinice u nekim dijelovima Bahmuta povukle do dva kilometra.\n 19. maj 2023. – Ukrajina tvrdi da je odbila napade ruskih snaga koje su pokušavale povratiti teritoriju oko Bahmuta. Prigožin kaže da se nastavljaju “teške, krvave bitke” i da su njegovi ljudi blizu potpunog zauzimanja Bakhmuta.\n 20. maj 2023. – Prigožin saopćio da su Wagnerove snage dovršile zauzimanje Bahmuta. Ukrajina tvrdi da je tamošnja situacija kritična, ali da njene snage još brane jugozapadni dio grada.\n21. maj 2023. – Rusko ministarstvo odbrane saopćilo da su ruske snage ‘oslobodile’ Bahmut, dok je predsjednik Vladimir Putin čestitao ruskoj vojsci i Wagneru. Zelenski rekao da je Bahmut “samo još u našim srcima” te da su ga Rusi skroz uništili. Nakon pisanja medija da je ukrajinski predsjednik potvrdio da su ruske snage zauzele grad, njegov glasnogovornik to negirao.', 'Petnaest mjeseci nakon što su ruske trupe izvršile invaziju na Ukrajinu, na teritoriji Rusije je izveden jedan od najvećih prekograničnih napada od početka rata.\n U ponedjeljak su dvije ruske opozicione grupe – Legija slobode Rusije i Ruski dobrovoljački korpus (RVC) – preuzele odgovornost za upad u regiji Belgorod.\n Borbe su nastavljene i u utorak. Navodno je ranjeno desetak osoba, a neki stanovnici u evakuisani.\n Kasnije u utorak, Ministarstvo odbrane Rusije saopćilo je da su da su “ukrajinske jedinice” koje su upale na teritoriju Belgorodske oblasti potisnute na ukrajinski teritorij.\n Više od 70 napadača je ubijeno tom prilikom, saopćilo je ministarstvo, no tu brojku nije bilo moguće provjeriti.\n Nakon što je optužila Ukrajinu za napad, Rusija je otvorila istragu o “terorizmu”, a dužnosnici u Kijevu tvrde da nemaju nikakve veze s napadima.\n Evo šta znamo do sada:\nGdje se nalazi Belgorod?\n Ruska pokrajina Belgorod graniči s ukrajinskim regijama Lugansk, Sumi i Harkov.\n Nalazi se oko 600 kilometara od ruske prijestolnice Moskve. Riječ je o području koje je postalo prva linija rata, a koje je služilo kao baza oružanih snaga Kremlja za pokretanje napada na Ukrajinu.\n No, Belgorod je također pokazao rusku ranjivost.\n Moskva je prošlog mjeseca slučajno bombardovala Belgorod, a skladišta goriva i municije u toj regiji su od početka rata potresena eksplozijama.\nŠta se dogodilo u Belgorodu?\n Guverner Belgoroda Vjačeslav Gladkov je rano u ponedjeljak podigao uzbunu u Kremlju, rekavši da je ukrajinska “diverzantska grupa” ušla na rusku teritoriju u okrugu Graivoron.\n Prema navodima Rusije, napadači su otvorili vatru i gađali stambene i administrativne zgrade, kao i civilnu infrastrukturu. Ruske snage protuzračne odbrane navodno su oborile dronove iznad te regije.\n Moskva je kasnije saopćila da je u toku antiteroristička operacija.\n Gladkov je rekao da je jedna starija gospođa preminula tokom evakuacije, ali da u sukobima nije ubijen nijedan civil.\n On je rekao da je situacija “izuzetno napeta”.\n Korisnici društvenih mreža rekli su da su se oglasile sirene za zračnu uzbunu i da su gađane kontrolne tačke.\n Napadi su nastavljeni drugi dan zaredom. Rusija je u utorak saopćila da je potisnula napadače nazad i da ih je tom prilikom 70 ubijeno.\nKo stoji iza napada?\n Rusija je optužila Ukrajinu za napad, no Kijev negira umiješanost.\n Tokom rata, Ukrajina nije preuzela odgovornost ni za jedan napad na Rusiju, ističučući da je njena borba isključivo odbrambena.\n Glasnogovornik Kremlja Dmitrij Peskov, čiju je izjavu prenijela ruska državna novinaska agencija RIA Novosti, rekao je da je cilj navodne ukrajinske misije u Belgorodu “odvraćanje pažnje sa gubitaka u Bahmutu”.\n Mihajlo Podoljak, savjetnik ukrajinskog predsjednika Volodimira Zelenskog, napisao je na Twitteru da Kijev “nema ništa s tim”, sugerirajući da se pojavio “oružani gerilski pokret” koji se suprotstavlja “totalitarnoj zemlji”.\n Bivši ruski predsjednik Dmitrij Medvedev optužio je SAD, Evropsku uniju i Ujedinjeno Kraljevstvo, koje je nazvao “sponzorima kijevskog režima”, za “sabotažu”.\n “Poricanje Kijeva je apsolutna laž”, rekao je.\n Ukrajinska novinska televizija Hromadske, pozivajući se na izvore ukrajinske vojne obavještajne službe, izvijestila je da su dvije naoružane ruske opozicione grupe – Legija slobode Rusije i Ruski dobrovoljački korpus (RVC) – koje čine ruski državljani, odgovorne za napad na regiju Belgorod.\n Upitan o izvještajima da su napadači etnički Rusi, Peskov je rekao: “To su ukrajinski borci iz Ukrajine. U Ukrajini živi mnogo etničkih Rusa. No, ono su i dalje ukrajinski militanti.”\nŠta znamo o antikremljskoj miliciji?\n RVC je u augustu prošle godine osnovao krajnje desničarski ruski državljanin. Grupu čine Rusi koji su se borili u i za Ukrajinu.\n Grupa je također bila aktivna na ruskoj teritoriji i preuzela je odgovornost za tamnošnju raciju u martu.\n Ukrajinska vojna obavještajna agencija kaže da je RVC nezavisna grupa unutar Rusije koja ima jedinicu i u ukrajinskoj Legiji stranaca. Legija stranaca kaže da nije povezana s RVC-om.\n Kasno u ponedjeljak, RVC je na Telegramu objavio videosnimak koji prikazuje borce na oklopnom vozilu na seoskoj cesti u Rusiji. Novinska agencija Reuters uspjela je identifikovati jednog od muškaraca kao Ilju Bogdanova, ruskog državljanina koji je dobio ukrajinsko državljanstvo 2015. godine, nakon što se borio za Kijev protiv snaga koje podržava Rusija na istoku Ukrajine.\n\nThe Legion and the RVC completely liberated n/a Kozinka, Belgorod Oblast. Forward units have entered Graivoron.\n Moving on. \n Russia will be free!\n — "Liberty of Russia" Legion (@legion_svoboda) May 22, 2023\n \n Legija slobode Rusije navodi da je formirana u proljeće 2022. “iz želje Rusa da se bore u redovima Oružanih snaga Ukrajine protiv Putinove naoružane bande”.\n Također navodi da sarađuje s ukrajinskim oružanim snagama i djeluje pod zapovjedništvom Ukrajine. Preuzela je odgovornost za napad u Belgorodu i kaže da se bori u istočnoj Ukrajini.\n Glasnogovornik ukrajinske vojne obavještajne agencije rekao je u ponedjeljak da su u napadima u Belgorodu učestvovali samo ruski državljani koji su stvarali “sigurnosnu zonu” kako bi zaštitili ukrajinske civile. Nije ni potvrdio, ni negirao, da su snage koje tamo djeluju dio ukrajinske jedinice.\n Legija slobode Rusije objavila je na Twitteru da je “potpuno oslobodila” pogranični grad Kozinka u regiji Belgorod i da su njene jedinice stigle do centra okruga Graivoron.\n “Idemo dalje! Rusija će biti slobodna”, napisali su.\nŠta je sljedeće?\n Napad na Rusiju dolazi u trenutku kada je Moskva najavila zauzimanje Bahmuta, grada na istoku Ukrajine koji je nakon višemjesečnih borbi sravnjen sa zemljom.\n Glasnogovornik Kremlja Dmitrij Peskov opisao je napad kao “invaziju” koja je stvorila “ozbiljnu zabrinutost”, predstavljajući to kao kao “dokaz potrebe nastavka rata protiv Ukrajine”.\n Prema agenciji RIA Novosti, Peskov je u ponedjeljak također rekao da rade na “potiskivanju ukrajinskih diverzanata s ruske teritorije”.\n Prema Ujedinjenom Kraljevstvu, napadi naglašavjau borbe unutar moskovskih jedinica u ratu.\n “Rusija se suočava sa sve ozbiljnijom sigurnosnom prijetnjom u više domena u svojim pograničnim regijama, s gubicima borbenih aviona, napadima improviziranim eksplozivnim sredstvima na željezničke pruge, a sada i direktnom partizanskom akcijom”, saopćilo je britansko ministarstvo odbrane.\nU međuvremenu, Podoljak je rekao da Kijev “sa zanimanjem” nastavlja “pratiti i proučavati situaciju”.', 'Savezno tužilaštvo Njemačke saopćilo je u utorak kako je policija uhapsila još troje osumnjičenih ekstremista krajnje desnice koji su povezani s navodnom zavjerom pokreta Reichhsburger, ili pokreta građana Reicha, za rušenje Vlade Njemačke.\n Troje osumnjičenih, koji su identificirani samo kao Johanna F., Hans-Joachim H. i Steffen V., u skladu s njemačkim pravilima o zaštiti privatnosti, privedeni su u ponedjeljak navečer u jugozapadnoj saveznoj državi Baden-Wurttemberg, prenosi Tanjug, pozivajući se na AP.\n Optuženi su osumnjičeni za članstvo u terorističkoj organizaciji, navodi se u saopćenju Saveznog tužilaštva.\n Policija je u decembru privela 25 osoba, uključujući samozvanog princa, penzioniranog padobranca i bivšeg sudiju, koji su optuženi da su planirali nasilno rušenje Vlade.\n Vlasti su navele da su tri osobe koje su uhapšene u ponedeljak na različite načine povezane s osumnjičenima za navodni pokušaj puča.\n Johana F. je osumnjičena da je bila aktivna u udruženju od maja 2022. godine, učestvujući na više sastanaka s članovima rukovodstva, na kojima se razgovaralo o ciljevima i organizaciji grupe.\n Navodno je tražila kontakt s ruskim generalnim konzulom i nakon toga se dva puta sastala s njim.\nAntidržavna zavjera\n Hans-Joachim H. je osumnjičen da je bio aktivan za grupu od početka, dajući finansijske doprinose u ukupnom iznosu od više od 140.000 eura.\n Navodno je aktivno učestvovao na konspirativnim sastancima i u regrutiranju novih članova.\n Steffen V. je osumnjičen da se pridružio udruženju u julu 2022. godine i da je preuzeo vodeću ulogu u takozvanoj kompaniji za domovinsku sigurnost, u kojoj je preuzeo funkciju vojnog službenika.\n Osumnjičeni je navodno učestvovao u radu nekoliko koordinacionih sastanaka, a njegov zadatak je bio da regrutira osoblje za svoju zonu odgovornosti i da ih vojno obuči, rekli su tužioci.\n Njemačke sigurnosne agencije su posljednjih godina osujetile nekoliko zavjera malih grupa povezanih s pokretom građana Reicha, optuženih za planiranje napada na kritičnu infrastrukturu, Vladine zvaničnike pa čak i nacionalni parlament.\n Šef Njemačke obavještajne agencije Thomas Haldenwang upozorio je u ponedjeljak na porast antivladinog ekstremizma.\nIzvor: AgencijePovezaneNje\xadmač\xadka traži rad\xadnike po ci\xadjelom svi\xadje\xadtu Osim kval\xadi\xadfi\xadci\xadrane radne snage na po\xaddručju njege, iz Brazi\xadla, Mek\xadsi\xadka, In\xaddonez\xadi\xadje i mnogih drugih ze\xadmal\xadja bi tre\xadbali stići i os\xadtali rad\xadni\xadci potreb\xadni nje\xadmačkom tržiš\xadtu rada.Published On 21 May 202321 May 2023Šef Nje\xadmačke obav\xadješ\xadta\xadjne službe up\xado\xadzo\xadra\xadva na po\xadrast ek\xadstrem\xadiz\xadma Thomas Halden\xadwang je\xa0ukazao da an\xadtivla\xaddi\xadni ek\xadstrem\xadisti sv\xadjes\xadno pod\xadstiču strah u društvu i ak\xadtivno re\xadgru\xadti\xadra\xadju nove sljed\xadbenike.Published On 22 May 202322 May 2023Nje\xadmač\xadka: Mil\xadi\xadjarde za po\xadmoć ve\xadlikim potrošači\xadma stru\xadjeNje\xadmač\xadka Vla\xadda raspravl\xadja o visi\xadni sub\xadven\xadci\xadja za in\xaddus\xadtri\xadju, a one bi mogle biti na nivou od šest eu\xadro\xadcen\xadti za kilo\xadvat-sat i pokri\xadvati 80 pos\xadto en\xadergi\xadje koju potroši kom\xadpani\xadja.', 'Volodimir Zelenski izrazio je želju da lično sudjeluje na samitu G7 u Hirošimi i ta mu je želja ispunjena.\n Skup je iskoristio za niz bilateralnih susreta s čelnicima najmoćnijih svjetskih ekonomija, od kojih traži potporu u otporu ruskom neprijatelju.\nOsim novih isporuka oružja starih partnera, i Indija, koja nije dio koalicije zemalja za potporu Ukrajini, sada obećava pomoć.', 'Više desetaka hiljada Moldavaca okupilo se danas u glavnom gradu Kišinjevu u znak podrške nastojanju prozapadno orijentisane vlade da se zemlja približi Evropi usred, kako tvrde zvaničnici, pokušaja Rusije da je destabilizuje, javlja Tanjug.\n “Ne želimo više da budemo na periferiji Evrope”, rekla je predsjednica Moldavije Maja Sandu na skupu, koji je organizovala njena vlada i obećala da će Moldavija postati članica EU do 2030. godine.\n Sandu, koja je optužila Rusiju da pokušava da sabotira evropske integracije Moldavije time što podstiče antivladine proteste i propagandu, rekla je da “Moldavija ne želi da je ucenjuje Kremlj”, prenosi Reuters.\n Prema procjenama policije na skupu je bilo prisutno više od 75.000 demonstranata.\n Obratila se i predsjednica Evropskog parlamenta Roberta Metsola.\nEvropska orjentacija zemlje\n Metsola je rekla da će Evropa dočekati Moldaviju “raširenih ruku i otvorenih srca” i da će Moldavija ojačati Evropu.\n Učesnici protesta pozvali su političke lidere Moldavije da izmjene ustav kako bi se u njemu posebno pomenula evropska orijentacija zemlje.\n S druge strane, protjerani lider proruske opozicione partije Shor, Ilan Šor, rekao je, obraćajući se preko video-linka svojim pristalicama na opozicionim protestima, održanim u nekoliko gradova, da će tražiti referendum o vanjskoj politici Moldavije.\nŠor, kojem je SAD uveo sankcije jer tvrdi da djeluje kao agent ruskog uticaja u Moldaviji, osuđen je u odsustvu prošlog mjeseca na 15 godina zatvora zbog, kako se navodi, uloge koju je imao u krađi milijardu dolara iz moldavskih banaka 2014.', 'Tuniska obalska straža presrela je više od 17 hiljada ljudi, koji su od početka januara, pokušali da dođu do Evrope preko Sredozemnog mora. Hiljade i dalje pokušavaju. Brojni među njima su iz sukobima pogođenog Sudana.', 'Iz UN-ovog Svjetskog programa za hranu navode da je pomoć počela da stiže stanovništvu u državi Rakin u zapadnom Mijanmaru. Ali, skoro dvije sedmice nakon što je to područje pogodio ciklon Mocha, mnogi su i dalje bez hrane i krova nad glavom, posebno u kampovima za izbjegle Rohinje. Više od milion pripadnika ove manjinske muslimanske etničke grupe pobjeglo je od progona mijanmarske vojske prije pet godina.', 'Za dva mjeseca čelnici NATO-a okupit će se u Vilniusu na svom godišnjem samitu, a vodeći dnevni red bit će stalna podrška Zapada Ukrajini danas i u godinama koje dolaze. Istaknuti stručnjaci pozvali su Sjedinjene Američke Države i njihove transatlantske saveznike da formalno postave put za ukrajinsko članstvo u NATO-u, koji je jasniji od pukog obećanja da će se nekad u budućnosti pridružiti klubu, ili barem da pruže Ukrajini neku drugu vrstu sigurnosnih garancija bez članstva u NATO-u.\n Iako su ovi prijedlozi dobronamjerni u onoj mjeri u kojoj nastoje odvratiti Rusiju od budućih napada na Ukrajinu nakon što se završi aktuelni rat, nijedna od predloženih alternativa nema izglede da se pokaže efikasnom i mogla bi, zapravo, pogoršati ukrajinsku sigurnost kratkoročno, piše John R. Deni za Foreign Policy.\n Umjesto toga, dodaje, razboritiji pristup je ostati fokusiran na pomoć Ukrajini da pobijedi u ratu znatnim širenjem vojne pomoći Zapada.\n Na prethodnom samitu NATO-a, u Bukureštu 2008, Ukrajina i Gruzija postale su jedine dvije države u 74-godišnjoj historiji ovog saveza kojima je obećano članstvo nekad u budućnosti, bez ikakvih uslova. Kremlj je reagovao zabrinutošću zbog prijetnje koju je NATO predstavljao, iako je Alijansa bila usred 25-godišnjeg pada potrošnje na odbranu i vojne moći. S obzirom na mirovanje Moskve u vezi nekoliko krugova proširenja NATO-a, uključujući prijem Finske prošli mjesec, sa kojom dijeli 1.336 km granice, Moskva izgleda zabrinutija zbog gubitka utjecaja u postsovjetskom prostoru nego zbog širenja NATO-a. Bez obzira na to, nijedna druga država koja se pridružila originalnom savezu od 12 članica nije dobila takvo obećanje bez ikakvih obaveza od NATO-a.\n Deklaracija sa samita u Bukureštu u suštini je skratila proces pridruživanja, stavljajući „kola članstva u NATO-u ispred konja vojnih i političkih reformi“. Ovo obećanje je oslobodilo Gruziju i Ukrajinu isuviše lako dok je snažno podstaknulo Kremlj da stvori zamrznute sukobe u obje države prije njihovog pridruživanja NATO-u. Rusija je 2008. izvršila invaziju na Gruziju i od tada je okupirala\xa0 Južnu Osetiju i Abhaziju, a 2014. Rusija je izvršila invaziju na Ukrajinu, okupirajući Krim i dijelove Luganska i Donjecka.\nDeklaracija iz Bukurešta\n S obzirom na uslov NATO-a da kandidati nemaju neriješene granične sporove sa susjednim državama, zamrznuti sukobi Moskve u praksi sprečavaju Gruziju ili Ukrajinu da se pridruže NATO savezu. Naravno, danas je zamrznuti sukob u Ukrajini ustupio mjesto brutalnom, razornom ratu, bez obzira na rutinsko ponavljanje bukureštanskog jezika od strane NATO-a.\n Deklaracija iz Bukurešta nije prvi put da su se retorički alati pokazali nedovoljnim za Ukrajinu. Nekoliko godina ranije, u memorandumu iz Budimpešte iz 1994, Rusija je obećala da neće koristiti silu protiv Ukrajine, a Kijev je u zamjenu odustao od svog nuklearnog oružja i povezanih sistema za isporuku na svojoj teritoriji nakon raspada Sovjetskog saveza. Jasno je da taj sporazum nije koristio Ukrajini. Poenta je da su reotorika i politički sporazumi nedovoljni – na kraju krajeva, samo će pridruživanje NATO-u pružiti Ukrajini sigurnost koja joj treba da odvrati ruskog predsjednika Vladimira Putina od pokušaja da je inkorporira u Rusiju ili da je pretvori u marionetsku tampon državu poput Bjelorusije.\n Pa zašto sada ne ponuditi konkretniji put ka članstvu u NATO-u? Tri se razloga izdvajaju. Prije svega, zato što to remeti konačno političko rješenje rata koje je povoljno za Ukrajinu. Snaga volje Kijeva i njegove vojne snage su se pokazale izuzetno jake, ali je malo vjerovatno da će ukrajinske čete pobijediti cijelu rusku vojsku, što bi dovelo do potpune kapitulacije Moskve. Umjesto tog, politički sporazum je najvjerovatniji put do kraja rata. Dakle, jasno je da uvlačenje Ukrajine u NATO ili prema NATO-u sada rizikuje jačanje volje Rusije da opstane, produžavajući ono što je već najkrvaviji sukob u Evropi od Drugog svjetskog rata i rezultirajući potencijalno hiljadama više ukrajinskih civilnih žrtava.\n Osim tog, odobravanje članstva Ukrajini u što kraćem roku, kao što su se privatno zalagali neki na istočnom krilu saveza, ili precizno definisanje načina na koji će se pridružiti NATO-u nekad uskoro ide u prilog Putinovoj kampanji širenja dezinfromacija o ratu. Putin tvrdi da je Zapad počeo rat kroz svoj pokušaj dominacije nad Ukrajinom, sve u nastojanju da konačno napadne samu Rusiju. Postavljanje Ukrajine na brži, jasniji put ka članstvu u NATO-u pretvara Putinovu propagandu u proročanstvo. Zauzvrat, ovo olakšava Putinov nadzor nad ruskim javnim mnijenjem i podriva neslaganje među elitama i unutar vojske.\nPozivanje Ukrajine u NATO\n I konačno, pozivanje Ukrajine u NATO sada ili formaliziranje neizbježnosti njenog pridruživanja zanemaruje činjenicu da ona vjerovatno nije politički spremna. U posljednje tri decenije, zapadne vrijednosti su postale sve važnije za NATO, bez obzira na posrtanje Mađarske u tom pogledu. Nakon izbora za predsjednika Volodimira Zelenskog 2019, ali prije ruske invazije 2022, Ukrajina je u najboljem slučaju bila zemlja koja se bori da učvrsti svoje demokratske temelje.\n Freedom House, nevladina organizacija koja istražuje upravljanje, navela je nedostatak transparentnosti vlade, endemsku korupciju zvaničnika i nedostatak nezavisnosti pravosuđa kao ključne razloge zašto se Ukrajina smatra samo „djelimično slobodnom“. Od invazije i ratnog gušenja građanskih sloboda, Ukrajina je vjerovatno postala još manje slobodna. Može li Kijev ovo preokrenuti? Da, ali vjerovatno tek nakon što se rat završi, a onda zavisi od šireg konsenzusa u ukrajinskom društvu.\n Zbog svih ovih razloga, uvlačenje Ukrajine dalje u orbitu NATO-a sada je preuranjeno. Umjesto toga, i Zapad i Kijev bi trebali ostati potpuno fokusirani na najvažniji zadatak koji je pred nama: osigurati da Ukrajina odbije rusku invaziju. Iz tog razloga, rasprava oko NATO-ovog stola u Vilniusu ovog ljeta trebala bi se fokusirati na to kako će svi saveznici – posebno oni u Evropi – značajno povećati proizvodnju, isporuku i obuku na naprednim vojnim platformama sa Zapada i od njegovih saveznika drugdje kao najbolji način da se prevaziđu kontinuirane ruske kvantitativne prednosti u ljudstvu i materijalu.\nRazgovor je jeftin, posebno u odnosu na troškove koje će saveznici imati da Kijevu obezbijede ono što mu je potrebno da opstane u ovom ratu. Ali, dramatična ekspanzija napredne zapadne pomoći učinit će mnogo više da pomogne Ukrajini da prevlada brojčane prednosti Rusije nego puka obećanja onoga što će uslijediti nakon rata.', 'Francuska je danas optužila Iran za kršenje rezolucije Vijeća sigurnosti UN-a kojom je odobren nuklearni sporazum iz 2015, nakon što je Teheran izvršio probu balističke rakete dugog dometa, javlja Tanjug.\n Iran je predstavio četvrtu generaciju balističke rakete “kalibar”, dometa 2.000 kilometara, sa bojevom glavom teškom 1.500 kilograma, prenijela je danas iranska novinska agencija IRNA.\n To je posljednji u nizu testova balističkih projektila i lansiranja satelita, za koje je Pariz rekao da su zabrinjavajući s obzirom na „neprekidnu eskalaciju“ nuklearnog programa Teherana, prenosi Reuters.\n “Ove aktivnosti su sve više zabrinjavajuće u kontekstu kontinuirane eskalacije iranskog nuklearnog programa”, saopštilo je francusko Ministarstvo spoljnih poslova.\n Rezolucija Vijeća sigurnosti UN-a 2231 poziva Iran da ne sprovodi „bilo kakve aktivnosti“ u vezi sa balističkim projektilima sposobnim da isporuče nuklearno oružje, ali tekst nije dovoljno precizan i ostavlja prostora za različito tumačenje, navodi Reuters.\nEskalacija iranskog nuklearnog programa\n Zapadni zvaničnici kažu, da iako su lansiranja u suprotnosti sa Rezolucijom 2231, ona ne predstavljaju kršenje osnovnog nuklearnog sporazuma iz 2015. između Irana, Britanije, Kine, Francuske, Njemačke, Rusije i SAD-a.\n Zapadne sile su posebno zabrinute jer ograničenja koja je nametnulo Vijeće sigurnosti UN-a na rakete i srodne tehnologije traju do oktobra 2023. godine, nakon čega Iran može slobodno da nastavi svoju aktivnost razvoja balističkih projektila.\n Francusko ministarstvo je ukazalo na eskalaciju iranskog nuklearnog programa samo 10 dana prije sastanka u Beču Upravnog odbora Međunarodne agencije za atomsku energiju, koji čine predstavnici 35 zemalja.\n „Aktivnosti Irana predstavljaju ozbiljne i povećane rizike od neproliferacije bez ikakvog kredibilnog civilnog opravdanja“, navodi se u saopštenju ministarstva.\nTakođe se napominje da Francuska „očekuje da Iran poštuje svoje međunarodne obaveze… i da ostvari konkretan i opipljiv napredak prije sastanka Upravnog odbora“, navodi Reuters.', 'Prekogranični napadi iz Ukrajine u Rusiju pokrenuti su kako bi se odvukle ruske trupe prije planirane kontraofanzive Kijeva i kako bi Rusi spoznali da je borba sada prešla na njihovu teritoriju, kažu analitičari.\n Dvodnevni upad u Rusiju dogodio se daleko od epicentra borbi u ukrajinskoj istočnoj regiji Donbas, oko 160 kilometara od prve linije u sjevernoj regiji Harkov.\n Iako je Kijev porekao bilo kakvu ulogu, najveći prekogranični napad iz Ukrajine od kako je Rusija izvršila invaziju prije 15 mjeseci gotovo je sigurno bio koordiniran s ukrajinskim oružanim snagama, koje se pripremaju pokušati vratiti okupiranu teritoriju, rekli su sigurnosni stručnjaci.\n Patrick Bury s Univerziteta u Bathu rekao je za Al Jazeeru da su granični upadi u rusku zapadnu regiju Belgorod vjerovatno imali tri glavna cilja.\n “Prvi je vezati što je moguće više ruskih snaga u tom području kako ne bi mogle djelovati na područja gdje bi Ukrajina zapravo mogla napasti. Drugi je pokazati Rusima preko njihovih medija da je rat zapravo došao u Rusiju, na njihovu teritoriju, u maloj mjeri. I, konačno, osramotiti [ruskog predsjednika Vladimira] Putina”, kazao je Bury.\n‘Razvlačenje’ Rusa u različitim smjerovima\n Ukrajina kaže da planira veliku kontraofanzivu kako bi vratila okupiranu teritoriju, ali Rusija je u pripravnosti izgradila snažne utvrde na istoku i jugu Ukrajine.\n “Ukrajinci pokušavaju ‘razvući’ Ruse u različitim smjerovima kako bi stvorili rupe. Rusi su prisiljeni poslati pojačanje”, rekao je Neil Melvin, analitičar na Institutu Royal United Services.\n “Morat će odgovoriti na ovo i tamo postaviti trupe, a zatim imati mnogo trupa duž cijelog graničnog područja – iako to, možda, nije način na koji Ukrajinci misle ići.”\n Ruska vojska saopćila je u utorak da je razbila grupe koji su napali Belgorod oklopnim vozilima, ubivši više od 70 “ukrajinskih nacionalista” i potisnuvši ostatak natrag u Ukrajinu.\n Rusi u tom području izrazili su iznenađenje žestinom napada.\n Potvrđeno je da je jedna žena ubijena, a devet civila je ranjeno, od čega neki teško, kazao je guverner Belogroda Vjačeslav Gladkov.\n “Prvo topovi, zatim minobacači, pa mitraljezi… Bila je to prava borba”, rekao je lokalnim medijima jedan neidentificirani stanovnik.\n Gladkov je u srijedu kazao da je to područje bilo meta brojnih napada bespilotnih letjelica nakon upada.\n “Noć nije bila posve mirna. Bio je veliki broj napada dronovima. Sistemi protuzračne obrane pobrinuli su se za većinu njih”, napisao je Gladkov na društvenim mrežama.\n ‘Mali doprinos za pad Putinovog režima’\n Kijev je naveo da su napad izveli ruski građani, okarakteriziravši ga kao domaći, unutrašnji ruski sukob.\n Dvije grupe koje djeluju u Ukrajini – Ruski dobrovoljački korpus (RVC) i Legija Sloboda Rusije – preuzele su odgovornost.\n Grupe su osnovane tokom ruske invazije punog obima i privukle su ruske dobrovoljce koji su se htjeli boriti protiv vlastite zemlje uz Ukrajinu i svrgnuti Putina.\n Mark Galeotti, voditelj konsultantske firme Mayak Intelligence sa sjedištem u Londonu i autor nekoliko knjiga o ruskoj vojsci, kazao je da se dvije grupe sastoje od Rusa koji su protiv Kremlja – od liberala i anarhista do neonacista.\n “Oni se nadaju da na neki mali način mogu pridonijeti padu Putinovog režima. Ali, u isto vrijeme, moramo shvatiti da to nisu nezavisne snage… Njih kontrolira ukrajinska vojna obavještajna služba,” rekao je.\n Savjetnik ukrajinskog predsjednika Mihajlo Podoljak ponovio je stav Kijeva da nema nikakve veze s operacijom.\n Nekoliko sličnih upada u Rusiju dogodilo se posljednjih mjeseci, a iako je ovaj posljedji bio najveći poznat do sada, još je malen u poređenju s borbama na prvoj liniji.\n Glasnogovornik Kremlja Dmitrij Peskov rekao je u srijedu da će Rusija postići sve svoje ciljeve u Ukrajini, bilo svojom “specijalnom vojnom operacijom” ili “svim drugim sredstvima”, izvijestila je državna novinska agencija Tass.\nLegija Sloboda Rusije od četiri bataljona\n “Rusija razmatra samo završetak svoje specijalne vojne operacije: osiguranje svojih interesa, postizanje ruskih ciljeva – bilo kroz specijalnu vojnu operaciju ili drugim raspoloživim sredstvima”, kazao je Peskov.\n Ranije je rekao novinarima da su napadači Ukrajinci.\n “Oni su ukrajinski militanti iz Ukrajine. U Ukrajini živi mnogo etničkih Rusa. Ali, oni su svejedno ukrajinski militanti”, dodao je Peskov.\n Aleksej Baranovski, glasnogovornik političkog krila Legije Sloboda Rusije, rekao je za Reuters u Kijevu da ne može otkriti broj vojnika uključenih u operaciju, ali da ova legija ima ukupno četiri bataljona.\n Baranovski je porekao da je bilo velikih gubitaka, a ruske izvještaje o velikom broju žrtava odbacio je kao dezinformacije.\n Kazao je da je jedinica dio ukrajinske Međunarodne legije i stoga i dio njenih oružanih snaga, ali je porekao da je upad koordiniran s ukrajinskim vlastima.\n “Ovo su prvi koraci u glavnom cilju svrgavanja Putinovog režima oružanom silom. Nema druge alternative”, rekao je.\n Galeotti je kazao da je upad izgledao kao operacija “oblikovanja” ukrajinskog bojišta prije planirane kontraofanzive Kijeva.\n “Ovo je prilika da učinimo dvije stvari: jedna je da uznemirimo Ruse, natjeramo ih da se zabrinu zbog mogućnosti ustanka među vlastitim narodom. Drugo, prisiliti Ruse da rasprše svoje trupe”, rekao je.\n‘Belgorodska narodna republika’ na mrežama\n Melvin je primijetio da je operacija poslužila i za jačanje morala u Ukrajini.\n Kijevski dužnosnici oponašali su retoriku Kremlja o ruskoj aneksiji Krima 2014. godine, kada je na početku poricao da su u nju umiješane ruske trupe.\n Podoljak je za upad u Belgorod okrivio “gerilske grupe”, koje se sastoje od ruskih državljana.\n Na društvenim mrežama Ukrajinci su uporedili ono što su nazivali “Belgorodska narodna republika” s događajima u istočnoj Ukrajini 2014. godine, kada su milicije koje podržava Rusija proglasile “narodne republike” u ukrajinskim regijama Donjeck i Lugansk.\n Ukrajinci su, također, pustili videosnimak predsjednika Volodimira Zelenskog u poznatom obraćanju “Ovdje sam” iz Kijeva na početku invazije u februaru 2022. godine.\nNo, umjesto predsjedničkog ureda u Kijevu, u pozadini se prikazivao znak dobrodošlice u grad Belgorod.', 'Izraelski vojni sud osudio je trojicu izraelskih vojnika na kratke zatvorske kazne zbog zlostavljanja Palestinca i ometanja istrage incidenta, što je rijetka kazna protiv pripadnika vlastitih snaga.\n Stotine slučajeva palestinskih ljudi koje su ubile izraelske snage nisu ni istraženi, niti kažnjeni počinioci, a organizacije za ljudska prava redovno optužuju Izrael za pokretanje krivičnog postupka samo za dio zločina koje su izraelski vojnici navodno počinili nad Palestincima.\n Izraelska vojska je u srijedu objavila da su vojnici osuđeni za zlostavljanje, a treći je dodatno osuđen za prekoračenje ovlasti i ugrožavanje života ili zdravlja čovjeka.\n U optužnici piše da su trojica vojnika, kao i četvrti, preuzeli Palestinca u vojnom vozilu i odvezli ga na nepoznato “udaljeno mjesto”.\n‘Nad žrtvom je korišteno nasilje’\n Tokom vožnje i nakon nje “nad žrtvom je korišteno nasilje” te je ostavljena na udaljenoj lokaciji, piše u saopćenju.\n Vojnici, čiji identitet nije otkriven, potom su “sakrili detalje incidenta od zapovjednika, u pokušaju da spriječe vojne dužnosnike da otvore istragu, te su koordinirali svoje verzije u vezi s detaljima incidenta”, piše u saopćenju.\n Dvojica vojnika osuđena su na 60 dana zatvora zbog zlostavljanja, dok je treći osuđen na 40 dana zbog prekoračenja ovlasti i ugrožavanja života ili zdravlja Palestinca.\n Svi su degradirani i osuđeni na dodatne uslovne kazne zbog ometanja sudskog postupka, navodi se u saopćenju.\n Četvrti vojnik, optužen za napad, zlostavljanje pod otežanim okolnostima, prijetnje i dodatna krivična djela, još uvijek čeka suđenje.\n‘Otvoreno samo 248 krivičnih istraga’\n Prema podacima izraelske vojske do kojih je došla organizacija za ljudska prava Yesh Din, u pet godina (2017-21) vojska je primila 1.260 slučajeva navodnih prestupa izraelskih vojnika protiv Palestinaca, uključujući 409 slučajeva koji su uključivali ubistva Palestinaca.\n Izraelska vojska otvorila je samo 248 krivičnih istraga o slučajevima mogućeg nedoličnog ponašanja kao odgovor na te pritužbe – 21,4 posto od ukupnog broja, saopćio je Yesh Din.\n Od broja istraženih, samo 11 slučajeva u tom petogodišnjem razdoblju rezultiralo je optužnicama.\nIzraelska vojska tvrdi da je protiv vojnika podignuto više optužbi nego što je Yesh Din objavio.', 'Tim Scott (57), jedini Afroamerikanac republikanac u američkom Senatu, zvanično je objavio svoju kandidaturu za predsjedničke izbore 2024. godine.\n Kandidaturu je službeno objavio na Univerzitetu Charleston Southern, privatnom baptističkom koledžu na kojem je i diplomirao u rodnom gradu North Charleston. U govoru je naveo kako su Sjedinjene Američke Države “zemlja mogućnosti”, prenosi Anadolija.\n Govorio je o svojoj porodici i životnoj priči. Kritizirao je ekonomsku i sigurnosnu politiku administracije američkog predsjednika Joea Bidena i demokrate koje on naziva “radikalnom ljevicom”.\n “Stopa kriminala raste u Bidenovoj Americi, a policija se povlači. Zato danas objavljujem da se kandidujem za predsjednika Sjedinjenih Američkih Država”, rekao je Scott.\nTrump, DeSantis, Pence, Haley…\n Osvrnuo se na probleme na južnoj granici SAD-a i “kinesku kupovinu poljoprivrednog zemljišta u SAD-u, kršenje američkog zračnog prostora i praćenje podataka o djeci”.\n Bivši predsjednik Donald Trump, Ron DeSantis, Mike Pence, Nikki Haley neki su od kandidata koji će se takmičiti za republikansku nominaciju za predsjedničke izbore 2024.\n Očekuje se da će Trumpov najbliži rival DeSantis takođe zvanično objaviti svoju kandidaturu ove sedmice.\nBivši potpredsjednik Mike Pence je među imenima za koje se očekuje da će biti kandidat za predsjedničke izbore 2024. godine.', 'Deutsche Banka je pristala platiti 75 miliona dolara žrtvama koje je seksualno zlostavljao Jeffrey Epstein i tako se nagoditi u tužbi pokrenutoj prošle godine na Manhattanu.\n U grupnoj tužbi se tvrdilo da je banka osramoćenom finansijeru Epsteinu pomogla omogućiti seksualnu trgovinu mladim ženama jer na njegovim računima nisu bila istaknuta upozorenja da je riječ o seksualnom prestupniku, piše AP.\n Žena identifikovana kao Jane Doe tužila je banku na Saveznom okružnom sudu u New Yorku i tražila status grupne tužbe kako bi zastupala druge Epsteinove žrtve. U tužbi se tvrdilo da je banka svjesno profitirala od Epsteinove seksualne trgovine i “izabrala profit umjesto poštivanja zakona” kako bi zaradila milione dolara od biznismena.\nHistorijska nagodba s bankom\n Jedna od advokatskih kuća koje zastupaju žene žrtve u ovom slučaju Edwards Pottinger rekla je kako vjeruje da je riječ o najvećoj nagodbi s bankom zbog seksualne trgovine u historiji SAD-a.\n “Nagodba će omogućiti desecima preživjelih Jeffreyja Epsteina da konačno pokušaju vratiti svoju vjeru u naš sistem, znajući da će svi pojedinci i subjekti koji su omogućili Epsteinu trgovinu ljudima u svrhu seksa konačno biti pozvani na odgovornost”, stoji u saopćenju advokatske kuće.\n Deutsche Bank nije komentarisala nagodbu u četvrtak, ali je priznala svoju grešku što je preuzela Epsteina kao klijenta, rekao je Frank Hartmann, voditelj Odjela za odnosa s medijima.\n “Banka je uložila više od četiri milijarde eura u jačanje kontrola te je zaposlila više ljudi u borbi protiv finansijskog kriminala”, rekao je Hartmann u pisanoj izjavi.\n Advokatska kuća Boies Schiller Flexner koja, također, zastupa žene nagodbu je nazvala važnim korakom za prava žrtava.\n “Opseg i razmjer Epsteinovih zlostavljanja ne bi se mogli dogoditi bez saradnje i podrške mnogih moćnih pojedinaca i institucija”, rekao je David Boies, predsjednik Uprave kompanije.\n Deutsche Bank se prethodno pridružila finansijskom gigantu JPMorgan Chaseu koji se, također, suočava s tužbom zbog svojih veza s Epsteinom.\n Epstein je izvršio samoubistvo u zatvoru dok se suočavao s krivičnim optužbama za seksualno zlostavljanje desetaka maloljetnih djevojčica.\nNjemačka banka je ranije rekla da je pružala “rutinske bankarske usluge” Epsteinu od 2013. do 2018. i da tužba “nije ni blizu tvrdnje da je Deutsche Bank… bila dio Epsteinovog kriminalnog lanca trgovine ljudima”.', 'Ni 15 mjeseci nakon početka rata Rusije protiv Ukrajine, njemačka tajna služba BND nema indicija da je moguća destabilizacija režima ruskog predsjednika Vladimira Putina.\n Šef BND-a Bruno Kahl navodi da je, uprkos pojedinačnim kritikama, poput one u vezi sa suviše sporom isporukom municije, nema naznaka da je sistem u Kremlju poljuljan ili da bi mogao da padne, prenosi Tanjug, pozivajući se na agenijcu dpa.\n Napomenuo je da se, ipak, pad režima ne može u potpunosti isključiti.\n “Rusija je još uvijek u stanju da dugoročno vodi rat, naročito otkada je regrutovala nove vojnike i osigurala neophodno naoružanje i municiju”, izjavio je Kahl na Saveznoj akademiji za sigurnosnu politiku (BAKS) u Berlinu.\n‘Slabe tačke’\n Zbog svega toga on smatra da nema govora o slabostima ruske vojske ili o tome da bi njene aktivnosti mogle da budu obustavljene.\n Dodaje da ipak postoje slabe tačke i moguća iznenađenja što se tiče sposobnosti oružanih snaga.\n Upozorio je da bi Putin mogao imati uspjeha sa svojom strategijom oslanjanja na vrijeme kao faktor i masovnost snaga, ako Zapad ne bude u dovoljnoj mjeri podržavao Ukrajinu i organizovao otpor.\n Kahl je napomenuo da je BND otprilike 14 dana prije početka rata utvrdila pojave koje nije bilo moguće drugačije protumačiti nego da će Rusija početi rat protiv Ukrajine.\nOdbacio kritike\n Kahl je kao neopravdane odbacio kritike da su tajne službe SAD-a i Velike Britanije mnogo ranije od BND-a znale da će izbiti rat.\n Objasnio je da su te službe vjerovatnoću izbijanja rata predvidjele na osnovu određenih kriterija i kretanja koja su posmatrali.\n“Za BND je bila važna činjenica da je Putin na kraju krajeva taj koji donosi odluku, a za njega je ta odluka zavisila od mnogo stvari”, istakao je Kahl.', 'Komandant ruskih boraca koji su ove sedmice izveli napad na rusko pogranično područje izjavio je da će njegova grupa uskoro pokrenuti nove upade na rusku teritoriju iz Ukrajine.\n Denis Kapustin, koji se opisao kao komandant Ruskog dobrovoljačkog korpusa (RVC), razgovarao je s novinarima na ukrajinskoj strani granice s Rusijom, nakon što je Moskva objavila da je odbila napad na rusku regiju Belgorod, koji je trajao gotovo 24 sata.\n “Mislim da ćete nas opet vidjeti s te strane”, rekao je Kapustin, poznat kao ekstremno desničarski ruski nacionalista koji se novinarima predstavio kodnim imenom “Bijeli Reks”.\n “Operacija je u toku”, kazao je Kapustin, koji je rođen u Moskvi, u prisustvu tridesetak maskiranih boraca.\nBorba protiv Putinove ‘nepravde’ i ‘mučenja’\n “Svaka operacija koja se odvija na teritoriji Rusije prisiljava vojni vrh da premjesti veliku količinu snaga upravo u taj kvadrant, dakle ogoli neke dijelove fronte i granice”, rekao je.\n “Naši budući planovi su nove teritorije Ruske Federacije, u koje ćemo sigurno ući… Trebate biti samo malo strpljivi i pričekati samo nekoliko dana.”\n Dvije naoružane grupe koje djeluju u Ukrajini – Kapustinov RVC i saveznička Legija Sloboda Rusije – preuzele su odgovornost za upad u ponedjeljak i utorak.\n Kijev je saopćio da nije umiješan u napad, što ukazuje da su ga izvele ruske antiputinovske snage.\n Kapustin je opisao svoju misiju kao borbu protiv “nepravde” i “mučenja” tokom vladavine ruskog predsjednika Vladimira Putina, koja ima za cilj podstaći druge Ruse na djelovanje.\n “Želim im [Rusima] dokazati da se mogu boriti protiv tiranina i da Putinova moć nije bezgranična”, rekao je.\n Ukrajinske vlasti nas “jesu ohrabrivale”, ali nisu dale oružje, opremu ili upute za ovu misiju, dodao je Kapustin.\n‘Ukrajinska vojska je uzela naše ranjene’\n Regionalni guverner Belgoroda Vjačeslav Gladkov izvijestio je da su dvije žene poginule, a najmanje 12 ljudi ranjeno u prekograničnom napadu.\n Lokalni ruski mediji u četvrtak su, također, izvijestili da je u napadu oštećeno oko 500 kuća, uključujući 200 građevina koje su uništene.\n Stanovnici koji su pobjegli iz svojih domova u Belgorodu još se nisu vratili u neka područja, prema medijskim izvještajima, dok vlasti rade na identificiranju mina koje su ostavljene na ulicama i u zgradama u okrugu Grajvoron u regiji.\n Ruska vojska je saopćila da je odbila grupu artiljerijskim i zračnim napadima, koji su ubili više od 70 “ukrajinskih nacionalista”, u diverzantskoj misiji osmišljenoj da odvrati pažnju od ruskih uspjeha u Bahmutu.\n Kapustin je kazao da su ukupni gubici s njegove strane dvoje poginulih i deset ranjenih.\n “Naravno, ukrajinska vojska je uzela naše ranjene. Ali, bilo što više od toga otežalo bi stvari”, rekao je, govoreći o ukrajinskoj upletenosti u operacije grupe.\n “Svaka odluka koju donesemo… van državne granice je naša vlastita odluka. U planiranju možemo zamoliti naše [ukrajinske] saborce i prijatelje za pomoć”, kazao je.\n Liga za borbu protiv klevete sa sjedištem u SAD-u Kapustina je opisala kao “ruskog neonacistu”.\n‘Patriotski, tradicionalistički i desničarski stavovi’\n Njegov odvažni prekogranični napad osramotio je Kremlj, ali također postavlja pitanja o umiješanosti krajnje desnih ruskih nacionalista u rat u Ukrajini i kako bi to moglo utjecati na spremnost zapadnih saveznika da opskrbe Kijev oružjem.\n Kapustin je priznao da je njegova grupa desničarska.\n Upitan je smeta li mu što ga etiketiraju kao nacistu.\n “Imam svoje poglede, to su patriotski stavovi, to su tradicionalistički stavovi, to je desničarski skup stavova. Znate, nikad me nećete naći kako mašem zastavom s [nacističkom] ‘svastikom’, nikad me nećete naći da dižem ruku poput [Adolfa] Hitlera. Pa zašto bi me tako zvali?”\n Upitan više puta o medijskim izvještajima da su njegovi borci koristili američku vojnu opremu u napadu na rusku teritoriju – opremu osiguranu kako bi se Ukrajini omogućilo da se odbrani od ruske invazije – Kapustin je odbio direktno odgovoriti.\n “Tačno znam odakle mi oružje. Nažalost, ne od zapadnih partnera”, rekao je.\n Sugerirao je da je Rusija zarobila zapadnu vojnu opremu u bici za Bahmut i da se takva oprema može kupiti na crnom tržištu.\n‘Zapadna vojna pomoć ide naprijed-nazad’\n “Mislim da sam objasnio da zapadna vojna pomoć, nažalost, ide naprijed-nazad, napada se. U Bahmutu, naprimjer, znam da je mnogo oklopnih vozila, američkih, napadnuto od ruskih snaga”, kazao je.\n Američki dužnosnici rekli su u srijedu da istražuju izvještaje da su američka vozila korištena unutar ruske teritorije.\n Kremlj je saopćio da korištenje američke vojne opreme u prekograničnom napadu dokazuje sve veću upletenost Zapada u rat.\n “Nije tajna da se ova oprema koristi protiv naše vojske. I za nas nije tajna da direktna i indirektna uključenost zapadnih zemalja u ovaj sukob raste iz dana u dan. Izvlačimo odgovarajuće zaključke”, rekao je novinarima glasnogovornik Kremlja Dmitrij Peskov.\nRuski ministar odbrane Sergej Šojgu obećao je u srijedu da će Moskva “izuzetno oštro” odgovoriti na sve daljnje prekogranične napade.', 'Američki predsjednik Joe Biden imenovao je general avijacije Timothyja Haugha za čelnika Nacionalne sigurnosne agencije (NSA) i Cyber komande (Cyber Command), saopćio je neimenovani američki zvaničnik.\n Haugh je trenutno zamjenik komandanta vojnih kibernetičkih snaga, koji odgovara aktuelnom šefu NSA i Cyber komande Paulu Nakasoneu, prenosi Reuters.\n Dokument, koji je dobio Politico, poslan je u ponedjeljak i naslovljen s “Imenovanje glavnog oficira”.\n U njemu piše da je Biden Senatu nominirao Haugha za promaknuće u generala sa četiri zvjezdice i dodjelu dvostruke uloge.\n Odluku je potvrdio dužnosnik zračnih snaga, kojem je odobrena anonimnost kako bi razgovarao s medijima o potezu prije javne objave.\n Ako bude potvrđeno, Haugh će zamijeniti generala Paula Nakasonea, koji je vodio NSA i Cyber komandu od 2018. godine.\n \xa0\n Nakasone planira odstupiti tokom ove godine.\n Iako je Senat prošle godine jednoglasno potvrdio Haugha na njegovu sadašnju dužnost, sada bi se mogao suočiti s poteškoćama na putu do potvrde, s obzirom na to da je republikanski senator iz Alabame Tommy Tuberville obustavio sve nominacije Ministarstva odbrane, u znak protesta protiv abortusa.\n Glasnogovornik Tubervillea potvrdio je za Politico da će Tubervilleovo zadržavanje uključivati Haughovu nominaciju, napominjući da se to odnosi na “sve nominacije za civile i generale”.\n Haugh, za kojeg se općenito očekivalo da će dobiti odobrenje, godinama je uključen u Pentagonove cyber napore.\n Prethodno je vodio Šesnaestu zračnu jedinicu, ili Cyber zračnu jedinicu, a također je služio kao direktor Nacionalne kibernetičke misije i kao direktor obavještajne službe agencije.\nGlasnogovornici Cyber komande, NSA-e i Bijele kuće nisu odmah odgovorili na zahtjeve za komentar.', 'Tedros Adhanom Ghebreyesus, glavni direktor Svjetske zdravstvene organizacije (WHO), izjavio je u ponedjeljak kako kraj COVID-19 kao globalne zdravstvene opasnosti ne znači da se završava globalna prijetnja zdravlju.\n Drugog dana nastavljena je 76. svjetska zdravstvena skupština (DSA), najviše tijelo WHO-a koje donosi odluke.\n Podsjećajući kako je prije manje od tri sedmice proglasio kraj pandemije COVID-19 kao hitne javno zdravstvene situacije od međunarodnog značaja, Ghebreyesus je rekao kako je to bio “trenutak olakšanja i razmišljanja”.\n “Ohrabrujuće je vidjeti kako se život vraća u normalu – moći zagrliti prijatelja, slobodno putovati i sastajati se. Već neko vrijeme smo taoci ovog virusa, pa kao što sam rekao, to je olakšanje”, kazao je.\nKolektivna borba\n Ipak, podvukao je kako to ne znači da je COVID-19 prestao biti prijetnja po globalno zdravlje.\n “Opasnost od pojave druge varijante, koja uzrokuje nove valove bolesti i smrti, ostaje. Također, prijetnja od pojave drugog patogena s još smrtonosnijim potencijalom ostaje”, upozorio je Ghebreyesus.\n Naglasivši da treba biti spreman na odlučnu, kolektivnu i pravednu borbu u sljedećem epidemijskom procesu, istaknuo je kako epidemija pokazuje da postoji osam milijardi ljudi koje treba zaštititi u izvanrednim situacijama.\n Ukazujući na napredak postignut u okviru univerzalne zdravstvene pokrivenosti, rekao je da “što se tiče univerzalne zdravstvene pokrivenosti, postigli smo napredak i riješili nedostatke”.\n“Od 2018. godine još 477 miliona ljudi uživa u prednostima univerzalne zdravstvene pokrivenosti. No, prema trenutnim trendovima, manje od polovice svjetske populacije bit će pokriveno do kraja 2030. godine, što znači da moramo barem udvostručiti tempo”, zaključio je Ghebreyesus.', 'Austrija je prošle godine zabilježila 1.324 incidenta vezana za antimuslimanski rasizam i islamofobiju, navedeno je u Izvještaju o antimuslimanskom rasizmu za 2022. godinu.\n Prema izvještaju kojeg je objavio Austrijski dokumentacijski i savjetodavni centar za muslimane, većina napada dogodila se na digitalnim platformama, prenosi Anadolija.\n U izvještaju je navedeno da su 15,2 posto onih koji su bili izloženi antimuslimanskom rasizmu, verbalnim i fizičkim napadima bili muškarci, dok su dvostruko više od toga, 40,2 posto, bile žene.\n Oko 92 posto napada na digitalnim platformama bili su govor mržnje protiv islama i muslimana, dok je pet posto bilo huškanje.\nNajveći broj rasističkih incidenata u Beču\n Dok je 81,6 posto napada zabilježeno na online platformama, 38,9 posto se dogodilo u različitim oblastima društvenog života u Austriji, gdje živi oko 700.000 muslimana.\n U glavnom gradu Beču zabilježen je najveći broj rasističkih incidenata.\n Selime Ture iz Centra za dokumentaciju i savjetovanje rekla je da antimuslimanski rasizam postaje “normalan” u Austriji.\n Kako je kazala, neke “takozvane akademske studije” pristrasnih institucija igraju ključnu ulogu u ovom rastućem trendu.\nTure je dodala da je prijeko potrebno priznanje problema islamofobije, jer se to negira u austrijskoj politici.', 'Republikanski guverner Floride Ron DeSantis potvrdio je kandidaturu za predsjednika Sjedinjenih Američkih Država (SAD) na izborima 2024. godine, javlja Anadolija.\n DeSantis je formalno u utrci za Bijelu kuću 2024, nakon što je predao u srijedu dokumentaciju Federalnoj izbornoj komisiji.\n Očekuje se da će DeSantis javno objaviti početak svoje kampanje na Twitteru, ali njegova odluka da podnese papirologiju Federalnoj izbornoj komisiji ga je stavila u utrku.\n Guverner iz Floride najjači je republikanski izazivač bivšem američkom predsjedniku Donaldu Trumpu.\nKonzervativni kulturološki ratnik\n DeSantis se čvrsto etablirao kao konzervativni kulturološki ratnik, suprotstavljajući se ljevici dok provodi nove politike u državi.\n Prema anketi objavljenoj prošle sedmice, on zaostaje za Trumpom sa velikom razlikom od 43 posto.\n Anketa Morning Consulta pokazala je da bi 61 posto primarnih birača podržalo Trumpa, dok je DeSantis dobio podršku samo 18 posto ispitanika.\nBivši potpredsjednik Mike Pence dobio je šest posto glasova.', 'Italijanska vlada je najavila pomoć “veću od dvije milijarde eura” Emiliji-Romagni, pokrajini na sjeveroistoku zemlje stradaloj u nezapamćenoj poplavi u kojoj je poginulo 14 osoba i pričinjena je ogromna materijalna šteta.\n “Uz ove prve mjere izdvojili smo ukupno više od dvije milijarde eura za područja stradala u poplavi”, rekla je italijanska premijerka Giorgia Meloni, prenosi Hina, pozivajući se na AFP.\n “Svjesni smo da govorimo o vanrednoj situaciji i da će doći vrijeme obnove, ali zasad ne možemo utvrditi kolike su ukupne potrebe”, dodala je Meloni.\nNezapamćene poplave\n Oko 700 miliona namijenjeno je kompanijama, većinom izvoznim, a 580 miliona za tehničku nezaposlenost djelatnika.\n “U situaciji u kojoj je Italija danas, nije lako pronaći dvije milijarde u nekoliko dana”, istakla je Meloni, čija je zemlja druga najzaduženija u eurozoni, poslije Grčke.\n Da bi se prikupila dodatna sredstva vlada je odlučila privremeno povećati cijenu ulaznice u muzeje za jedan euro i porez na dobitke od igara na sreću.\nProšle sedmice je za samo 36 sati palo kiše koliko inače padne za šest mjeseci, zbog čega se dvadesetak rijeka izlilo iz korita, pretvorivši ulice u blatne rijeke i preplavivši ogromne površine pod poljoprivrednim kulturama i mnoge farme.', 'Trećeplasirani kandidat na izborima u Turskoj Sinan Ogan podržao je aktuelnog predsjednika Recepa Tayyipa Erdogana.\n Samo nekoliko dana ostalo je do drugog kruga glasanja.\nAl Jazeerina Sami Zeidan donosi priču o tome šta Oganova podrška znači za glasače, ali i za kandidata opozicije.', 'Ukrajinski predsjednik Volodimir Zelenski iznenada je doputovao u Saudijsku Arabiju gdje se održava samit Arapske lige.\n “Počinje moja prva posjeta Kraljevini Saudijskoj Arabiji kako bih unaprijedio bilateralne odnose i veze Ukrajine s arapskim svijetom”, napisao je Zelenski na Twitteru.\n Dodao je da će razgovarati o “političkim zatvorenicima na Krimu i privremeno okupiranim teritorijima, povratku ljudi, mirovnoj formuli i energetskoj saradnji”.\n\nBeginning my first-ever visit to the Kingdom of Saudi Arabia to enhance bilateral relations and Ukraine’s ties with the Arab world. Political prisoners in Crimea and temporarily occupied territories, the return of our people, Peace Formula, energy cooperation. KSA plays a…\n — Володимир Зеленський (@ZelenskyyUa) May 19, 2023\n \nStigao avionom Francuske vlade\n Saudijska Arabija “igra značajnu ulogu i spremni smo podići našu saradnju na novi nivo”, nastavio je Zelenski.\n Zelenski je stigao avionom Francuske vlade, javila je saudijska televizija El Hadat, prenosi Reuters.\nZelenski će nakon samita Arapske lige otputovati na samit G7 u Hirošimi.', 'Više od 122.000 ljudi zatvoreno je u samicama američkih zatvora i zatvorskih sistema širom zemlje.\n Tačne brojke je dugo bilo teško utvrditi, dijelom i zbog američkih zatvorskih sistema s više jurisdikcija u kojima lokalne, državne i savezne vlade vode paralelne mreže, prenosi Anadolija.\n Ne postoji jedinstveni organ koji prikuplja podatke, što otežava stvaranje jasne slike situacije.\n Solitary Watch, zagovaračka grupa, objavila je značajan izvještaj u saradnji sa zagovaračkom grupom “Unlock the Box” u kojem je registrirano 122.840 zatvorenika dnevno u samicama širom zemlje tokom 2019. godine.\n U ovaj broj su uključeni samo zatvorenici koji su u samicama proveli 22 i više sati, a ne i oni koji se drže u samicama u ustanovama za migrante ili maloljetnike.\n‘Mučenje koje se odvija na tlu SAD-a’\n Autori izvještaja naglašavaju da je broj vjerovatno manji od stvarnog ukupnog iznosa, dijelom zato što se oslanja na podatke iz popravnih ustanova koje su sami prijavili.\n “Rasprostranjena upotreba samice u našim zatvorima je humanitarna kriza. Kako su Ujedinjeni narodi potvrdili, radi se o mučenju koje se odvija na tlu SAD-a. Ipak, do sada nismo imali ni sveobuhvatan broj ljudi koji se nalaze u samicama”, rekao je Jean Casella, direktor Solitary Watcha.\nBroj od 122.840 zatvorenika u samicama čini nešto više od šest posto ljudi koji se nalaze u zatvorima u SAD-u.', 'Zaraćene frakcije u Sudanu potpisale su sedmodnevno primirje, rekli su u zajedničkoj izjavi Saudijska Arabija i SAD, prenosi Hina.\n Novim sporazumom dogovoren je sedmodnevni prekid vatre koji stupa na snagu u ponedjeljak u 21:45 sati, izvijestio je američki State Department.\n Za razliku od ranijih dogovora kojih se zaraćene strane nisu pridržavale, sporazum postignut u saudijskom gradu Džedi provodit će se uz podršku SAD-a, Saudijske Arabije i međunarodnog mehanizma za praćenje prekida vatre.\nŠesta sedmica borbi\n Borbe između Sudanske vojske i paravojnih Snaga za brzu potporu (RSF) ušle su u šestu sedmicu, gurnuvši zemlju u haos zbog čega se raselilo više od milion ljudi.\nZalihe hrane, novca i osnovnih potrepština brzo se smanjuju dok su se banke, ambasade, fabrike hrane i skladišta humanitarne pomoći našli na udaru pljačkaša.', 'Paraglajding je sve popularniji u sjevernom Iraku, gdje planine pružaju idealne uvjete za taj sport. Mnogi koji lete nadaju se da će jednog dana učestvovati na međunarodnim takmičenjima, a lokalno stanovništvo vjeruje da će ovaj sport pomoći u jačanju turizma. Mahmoud Abdelwahed izvještava iz Koy Sanjiqa.', 'Grci u nedjelju izlaze na parlamentarne izbore. Pravo glasa ima 10 miliona građana, a izborni prag je tri posto.\n Prvi put u proteklih nekoliko izbornih ciklusa, ankete ne pokazuju da bi bilo koja stranka mogla odnijeti uvjerljivu pobjedu, te se ne očekuje da će ijedna imati dovoljnu podršku za apsolutnu većinu u parlamentu s 300 mjesta.\nU Atini je Zoran Kosanović.', 'U blizini vrha planine Zagros, u centralnom Iranu, radnici grade nuklearno postrojenje toliko duboko u zemlji da je vjerovatno izvan dometa najnovijeg oružja SAD-a dizajniranog da uništi takva mjesta, prema stručnjacima i satelitskim snimcima koje je objavio AP.\n Fotografije i videozapisi iz Planet Labs PBC-a pokazuju da je Iran kopao tunele u planini u blizini nuklearne lokacije Natanz, koja je bila izložena ponovnim sabotažnim napadima usred sukoba Teherana sa Zapadom o njegovom atomskom programu.\n S obzirom na to da zemlja sada proizvodi količine uranija blizu nivoa za proizvodnju oružja nakon propasti njenog nuklearnog sporazuma sa svjetskim silama, novo postrojenje zakomplicirat će napore Zapada da zaustavi Teheran u potencijalnom razvoju atomske bombe, što Iran poriče da želi.\n Izvještaj objavljen u ponedjeljak dolazi usred porasta iransko-američkih napetosti i zastoja u diplomatiji između dvije zemlje.\n Završetak takvog pogona “bio bi scenarij iz noćne more, koji bi mogao izazvati novu spiralu eskalacije”, upozorila je Kelsey Davenport, direktorica politike pri Udruženju za kontrolu naoružanja sa sjedištem u Washingtonu.\n‘Samo nekoliko koraka do nuklearnog oružja’\n “S obzirom na to koliko je Iran blizu bombe, ima veoma malo prostora za ubrzanje programa, a da ne pređe američke i izraelske crvene linije. U ovom trenutku svaka daljnja eskalacija povećava rizik od sukoba”, tvrdi Davenport za AP.\n Ovog mjeseca obilježeno je pet godina od kako se bivši američki predsjednik Donald Trump jednostrano povukao iz multilateralnog nuklearnog sporazuma prema kojem je Iran smanjio svoj nuklearni program u zamjenu za ukidanje međunarodnih sankcija protiv svoje ekonomije.\n Administracija aktuelnog američkog predsjednika Joea Bidena nastavila je uvoditi i provoditi strogi režim sankcija protiv Irana i njegove naftne i petrohemijske industrije.\n U međuvremenu je Teheran napredovao u nuklearnom programu.\n Biden, koji je bio potpredsjednik u doba mandata Baracka Obame, koji je potpisao sporazum 2015. godine, obećao je oživjeti pakt, ali brojne runde indirektnih pregovora u posljednje dvije godine nisu ga uspjele obnoviti.\n Od raspada nuklearnog sporazuma Iran je saopćio da obogaćuje uranij do 60 posto – što je više od granice 3,67 posto koliko je bilo navedeno u sporazumu.\n Inspektori su, također, nedavno otkrili da je zemlja proizvela čestice uranija čija je čistoća bila 83,7 posto, samo nekoliko koraka od postizanja praga od 90 posto za oružje.\n SAD i Izrael – za koji se vjeruje da ima vlastiti tajni nuklearni arsenal – rekli su da neće dopustiti Iranu da napravi nuklearno oružje.\nProtuzračne baterije, ograda i snage Revolucionarne garde\n “Vjerujemo da je diplomatija najbolji način da se postigne taj cilj, ali predsjednik [Biden] je, također, bio jasan da nismo uklonili nijednu opciju sa stola”, saopćila je Bijela kuća u izjavi za AP.\n Iran kaže da će nova konstrukcija zamijeniti nadzemni centar za proizvodnju centrifuga u Natanzu, koji je pogođen eksplozijom i požarom u julu 2020. godine.\n Teheran je napad u to vrijeme označio kao “nuklearni terorizam” i okrivio Izrael.\n Novi projekt gradi se pored Natanza, 225 kilometara južno od Teherana.\n Natanz je uzrok međunarodne zabrinutosti od kako se saznalo za njegovo postojanje prije dva desetljeća.\n Zaštićen protuzračnim baterijama, ogradom i snagama Revolucionarne garde, objekat se prostire na 2,7 kvadratnih kilometara u sušnoj visoravni u centralnom dijelu zemlje.\n Satelitske fotografije koje je u aprilu snimio Planet Labs PBC, a analizirao AP, pokazuju kako se Iran ukopava u Kuh-e Kolang Gaz La, ili “Planini pijuka”, koja se nalazi odmah iza južne ograde Natanza.\n Različite grupe slika koje je analizirao Centar “James Martin” otkrivaju da su četiri ulaza iskopana u planinu, dva na istoku i još dva na zapadu.\n Svaki je širok šest i visok osam metara.\n Na temelju veličine gomile otpada i drugih satelitskih podataka, stručnjaci iz centra rekli su za AP da Iran vjerovatno gradi postrojenje na dubini između 80 i 100 metara.\nBomba GBU-57 može probiti 60 metara zemlje\n Analiza centra, koju je dostavio ekskluzivno AP-u, prva je koja procjenjuje dubinu sistema tunela na temelju satelitskih slika.\n “Dubina objekta je zabrinjavajuća. Bilo bi ga mnogo teže uništiti korištenjem konvencionalnog oružja, kao što je tipična bomba za razbijanje bunkera”, rekao je Steven De La Fuente, naučni saradnik u centru koji je vodio analizu radova na tunelu.\n Novo postrojenje u Natanzu vjerovatno će biti još dublje pod zemljom nego iransko postrojenje Fordow, još jedno mjesto za obogaćivanje uranija koji su SAD i druge zemlje otkrili 2009. godine.\n Taj je objekat izazvao strah na Zapadu da Iran učvršćuje svoj program od zračnih napada.\n Takvi podzemni objekti naveli su SAD da napravi bombu GBU-57, koja može probiti najmanje 60 metara zemlje prije nego što detonira, prema američkoj vojsci.\n No, nije jasno da bi jedan ili dva udarca tih bombi oštetili objekat tako dubok kao onaj u Natanzu.\nIzvor: Al Jazeera i agencijePovezaneKo je Ali Ak\xadbar Ah\xadma\xaddi\xadan, novi šef iranske sig\xadurnos\xadti Iran\xads\xadki pred\xadsjed\xadnik imen\xado\xadvao je iskusnog ko\xadman\xaddan\xadta iz Ko\xadr\xadpusa is\xadlamske rev\xadolu\xadcionarne garde za novog šefa državne sig\xadurnos\xadti.Published On 22 May 202322 May 2023Sm\xadje\xadna na čelu Vrhovnog vi\xadjeća za na\xadcional\xadnu sig\xadurnost Irana Ut\xadje\xadca\xadjnog Al\xadi\xadja Shamkani\xadja, koji je smi\xadjen\xadjen pred\xadsjed\xadničkim dekre\xadtom, za\xadmi\xadjen\xadit će Ali Ak\xadbar Ah\xadma\xaddi\xadan.Published On 22 May 202322 May 2023Bi\xadjela kuća tvr\xaddi kako Iran i Rusi\xadja po\xadjačava\xadju vo\xadjnu sarad\xadnjuNas\xadtavl\xadja\xadju se kon\xadtak\xadti oko pro\xadda\xadje naoružan\xadja, što je štet\xadno za Ukra\xadjinu, Blis\xadki is\xadtok i među\xadnar\xado\xadd\xadnu za\xadjed\xadnicu, saopćeno je iz Vi\xadjeća za na\xadcional\xadnu sig\xadurnost SAD-a.', 'Kolera prijeti milijardi ljudi u 43 zemlje, upozorili su Ujedinjeni narodi.\n “Pandemija ubija siromašne pred našim očima i mi tačno znamo kako ju zaustaviti, ali trebamo veću podršku i zalaganje međunarodne zajednice, jer ako ne budemo odmah djelovali, stanje će se pogoršati”, izjavio je Jerome Pfaffmann Zambruni, čelnik UNICEF-ovog odjela za javno-zdravstvene krize.\n “Svjetska zdravstvena organizacija [WHO] procjenjuje da je milijarda ljudi u 43 zemlje u opasnosti da oboli od kolere”, rekao je njegov kolega Henry Gray, dužnosnik WHO-a, zadužen za suzbijanje te pošasti, koja se brzo širi zbog loših sanitarnih uslova i nedostatka pitke vode, prenosi Hina, pozivajući se na AFP.\n Kolera uzrokuje krvave prolive i povraćanje te može biti veoma opasna za manju djecu.\nUN treba 640 miliona dolara\n UN-u treba 640 miliona dolara za borbu s tom zaraznom bolesti.\n WHO upozorava da kampanje za vakcinaciju nailaze na mnoge teškoće.\n Ove godine su 24 zemlje prijavile epidemije kolere, a prošle godine ih je sredinom maja bilo 15.\n Gray taj porast pripisuje siromaštvu, sukobima, klimatskim promjenama i seobama stanovništva koje oni potiču u veoma nesigurnim uslovima.\n WHO je morao izdati preporuku za samo jednu dozu vakcine, umjesto dvije, kako bi se više ljudi spasilo, ali uz rizik da zaštita traje kraće.\n“Budućnost nije sjajna”, upozorio je Gray.', 'Borbe koje se vode u Ukrajini drmaju do temelja svjetski poredak koji postoji od kraja Hladnog rata.\n Postoje i prognoze da će doći do velikih promjena u međunarodnim savezima, kao što se dogodilo nakon ranijih velikih ratova.\n Prema tome, nameće se pitanje: Ko će imati glavnu riječ u svijetu?\n Nakon što je izbio ovaj rat, Rusija je počela zahtijevati pluralistički svjetski poredak, dok je Amerika željela uspostaviti novi poredak, po svojim standardima i vodstvom.\n Prije ruske intervencije u Ukrajini, francuski predsjednik Emmanuel Macron otvoreno je govorio o viziji da svijet svjedoči kraju zapadne hegemonije, što su kasnije potvrdili i bivši britanski premijer Tony Blair, zapadni mislioci i političari.\n Mnogi posmatrači jednoglasno su se složili da ukrajinski rat predstavlja prekretnicu te nagovještava velike globalne promjene, poput onoga što se dogodilo iza ranijih velikih ratova.\nPostojanost Ukrajine inspirirala sve zemlje\n Također, rat je učinio Zapad ujedinjenijim, ali je jasno ukazao i na to da je njegov utjecaj u svijetu oslabio.\n Emisija Al Jazeere Arabic Druga strana priče, u pod nazivom “Ratovi i stvaranje svjetskih poredaka”, prati na koji način ratovi između velikih sila oblikuju globalne poretke tokom dva stoljeća.\n Zajedno sa stručnjacima i misliocima, istražuje globalna kretanja nakon Prvog i Drugog svjetskog rata te nakon završetka Hladnog rata, kao i rasplet globalne situacije.\n Omar Ashour, profesor sigurnosnih i strateških studija na Institutu Doha za postdiplomske studije, rekao je da još uvijek nije jasno kakav će biti ishod ruskog rata protiv Ukrajine.\n Postojanost Ukrajine inspirirala je sve zemlje.\n Ova demokratska sila u Istočnoj Evropi, koja je napadnuta i čije se teritorije otimaju, i dalje se čvrsto odupire velikoj vojnoj sili.\n Ova snaga je nadahnula zemlje svijeta, što je dovelo do toga da NATO pređe iz kliničke smrti u drugo stanje i priključi svojim redovima snage poput Finske i Švedske.\n Ashour ističe da Kina predstavlja silu u usponu na političkom, ekonomskom i vojnom nivou te predviđa da će Peking imati određeni vanjski utjecaj s obzirom na vlastite interese i resurse, ali će se fokusirati na vlastito okruženje i neće igrati ulogu koju Amerika ima u svijetu.\nNATO zemlje se našle u velikim poteškoćama\n Marco Wyss, profesor međunarodne povijesti i sigurnosti i direktor Centra za rat i diplomatiju na Univerzitetu Lancaster, smatra da je ono što se događa u Ukrajini ubrzalo tempo nekih političkih zbivanja u svijetu.\n Napominje da Rusija osjeća nezadovoljstvo u fazi nakon Hladnog rata, budući da nije prihvatala novi svjetski poredak, u kojem se njena uloga postupno smanjivala.\n Wyss smatra da su se zemlje NATO-a našle u velikim poteškoćama znajući koji su to sigurnosni prioriteti o kojima bi se trebalo voditi računa.\n Ruski rat protiv Ukrajine bio je prilika da se NATO preformulira i da se redefiniraju njegovi prioriteti kroz pružanje podrške Ukrajini.\nIstiče da su evropske i zapadne zemlje počele participirati u zajedničkim naporima, za razliku od ranijeg perioda, u kojem je bilo pojedinih neslaganja.', 'Ruska vojska noćas je izvela još jedan masovni napad na Kijev.\n Prema glavnom gradu upućeno je 18 dronova kamikaza, za koje ukrajinske vlasti tvrde da su iranske proizvodnje, ali ih je protivzračna odbrana srušila prije cilja.\n Prema službenim informacijama, u napadu nije bilo žrtava.\nIzvještava Hassan Masoud.', 'Lideri grupe sedam najrazvijenijih država svijeta (G7) na današnjem samitu u Japanu dogovorili su nove sankcije za koje navode kako će “ostaviti Rusiju gladnu G7 tehnologije, industrijske opreme i usluga koje podržavaju njenu ratnu mašineriju”.\n Mjere, objavljene na sastanku u Hirošimi, uključuju restrikcije izvoza stvari koje su “od kritične važnosti za Rusiju na borbenom polju”, kao i one koje ciljaju osobe i udruženja optužene za plasiranje materijala na front za korist Moskve.\nVijenci u Hirošimi\n Ranije u petak su čelnici grupe G7 položili vijence u japanskom gradu Hirošimi, gotovo 78 godina nakon napada nuklearnom bombom, prenijela je Hina.\nČelnici skupine G7 položili su vijence u japanskom gradu Hirošimi (Reuters)\n Nasljeđe Hirošime kao prvog mjesta ikada napadnutog nuklearnim oružjem ima dodatnu važnost kao upozorenje nakon ruske invazije na Ukrajinu i govora predsjednika Vladimira Putina o njegovoj spremnosti da upotrijebi nuklearno oružje.\n Ukrajinski predsjednik Volodimir Zelenski otputovat će u nedjelju u Japan kako bi se pridružio čelnicima naprednih svjetskih demokratija na samitu u Hirošimi, rekao je izvor iz Evropske unije.\nBritanske sankcije\n Velika Britanija je već na početku sastanka u petak objavila nove sankcije protiv ruske rudarske industrije, prije svega na aluminij, dijamante i bakar, kako bi smanjila kapacitete Moskve da finansira rat u Ukrajini.\n “Kao što pokazuju danas objavljene sankcije, G7 će ostati ujedinjen prema prijetnji Rusije i čvrst u svojoj potpori Ukrajini”, rekao je britanski premijer Rishi Sunak.\n Rusija je 2021. izvezla dijamante u vrijednosti od četiri do pet milijardi dolara.\n Čelnici država i vlada G7 trebali bi razgovarati i o nizu drugih sankcija Rusiji, uključujući i američke mjere da stave 70 ruskih i stranih entiteta na crnu trgovinsku listu SAD-a.\nEvropske sankcije na ruske dijamante\n Velika Britanija će, također, ciljati dodatnih 86 osoba i kompanija iz Putinovog vojno-industrijskog kompleksa, uz one uključene u energetsku, metalsku i brodsku industriju, rečeno je.\n Predsjednik Evropskog vijeća Charles Michel rekao je da će Evropa, također, uvesti sankcije na ruske dijamante.\n Dužnosnici još razmatraju\xa0detalje završne izjave o Rusiji kao i precizne formulacije vezane uz Kinu, rekli su izvori iz uključenih zemalja.\n Rusija je rekla da je spremna upotrijebiti nuklearni arsenal za odbranu svog “teritorijalnog integriteta” ako bude potrebno.\nJapanski premijer Fumio Kishida rekao je da je izabrao grad Hirošimu za samit G7 kako bi usmjerio pažnju na kontrolu naoružanja.', 'Iran je imenovao ambasadora u Saudijskoj Arabiji, izvijestili su u srijedu državni mediji, što predstavlja otopljavanje odnosa više od sedam godina nakon što su regionalni rivali prekinuli odnose.\n Novi ambasador Alireza Enayati prethodno je bio iranski diplomata u Kuvajtu, pomoćnik ministra vanjskih poslova i glavni direktor za zaljevske poslove u Ministarstvu vanjskih poslova, piše Iran Daily.\n Ministarstvo vanjskih poslova Islamske Republike još nije potvrdilo njegovo imenovanje, prenosi Fena, pozivajući se na France 24.\nIznenadni sporazum u Kini\n Iran i Saudijska Arabija su, nakon godina nesuglasica, potpisali iznenadni sporazum o pomirenju 10. marta u Kini.\n Saudijska Arabija prekinula je odnose s Iranom 2016. godine, nakon što su ambasada u Teheranu i konzulat u drugom gradu Mashhadu napadnuti tokom protesta zbog pogubljenja šiitskog imama Nimr al-Nimra u kraljevstvu.\nDvije su vlade održale nekoliko rundi dijaloga u Iraku i Omanu prije potpisivanja sporazuma o pomirenju.', 'Senator Tim Scott iz Južne Karoline podnio je u petak dokumentaciju za ulazak u republikansku predsjedničku utrku 2024. godine.\n Agencija AP navodi kako je Scottova nominacija svojevrsni test može li optimističnija vizija budućnosti Amerike imati odjeka kod birača GOP-a, koji su posljednjih godina uzdizali stranačke svađalice poput Donalda Trumpa, Rona DeSantisa…\n Jedini Afroamerikanac republikanac u Senatu učinio je djedov rad na poljima pamuka na američkom jugu temeljem svog političkog identiteta.\n Scott odbacuje ideju da rasizam ostaje snažna sila u društvu te je kandidaturu i izdizanje iz generacijskog siromaštva iznio kao ostvarenje sna mogućeg samo u Americi.\n Trebao bi službeno objaviti kandidaturu u ponedjeljak, na Univerzitetu Charleston Southern, privatnom baptističkom koledžu na kojem je i diplomirao u rodnom gradu North Charleston.\n Scott je već zakazao početak emitiranja TV oglasa u državama prijevremenog glasanja Iowi i New Hampshireu početkom sljedeće sedmice, što je najznačajniji trošak oglašavanja potencijalnog ili službenog kandidata u ranim fazama nominacijske kampanje 2024. godine.\nMoja životna priča opovrgava njihove laži\n Scott se pokušava fokusirati na teme koje daju nadu i izbjegava jezik koji izaziva podjele kako bi se razlikovao od politike utemeljene na pritužbama koju preferiraju oni koji vode GOP, poput bivšeg predsjednika Donalda Trumpa i guvernera Floride Rona DeSantisa, koji još nije zvanično ušao u utrku, ali očekuje se da će to učiniti uskoro.\n Senator odbija “uokviriti” vlastitu životnu priču oko rasne nejednakosti u zemlji.\n Insistira na tome da oni koji se ne slažu s njegovim stavovima o tom pitanju pokušavaju “naoružati rasu da nas podijele” te da “moja životna priča opovrgava njihove laži”.\n Tokom posjete Iowi u februaru, gdje se održavaju prve predsjedničke nominacijske borbe Republikanske stranke, Scott je govorio o “novom američkom buđenju” ukorijenjenom u saradnji.\n “Vidim budućnost u kojoj će zdrav razum ponovno izgraditi zajedničku osnovu, u kojoj ćemo stvoriti pravo jedinstvo, ne kompromitirajući naš konzervativizam, već pridobijajući obraćenike na naš konzervativizam”, rekao je.\n Scott ima svoje granice; tokom tog putovanja bunio se protiv političke korektnosti na gotovo isti način kao Trump i DeSantis.\n‘Recite svakom bijelom djetetu da su tlačitelji’\n “Da ste željeli plan za uništenje Amerike, nastavili biste raditi upravo ono što je [demokratski predsjednik] Joe Biden dopustio krajnjoj ljevici da čini našoj zemlji u posljednje dvije godine”, kazao je.\n “Recite svakom bijelom djetetu da su tlačitelji. Recite crnoj i smeđoj djeci da je njihova sudbina žaljenje, a ne veličina.”\n Scott često govori o svojim \xa0korijenima.\n Odgojila ga je samohrana majka, koja je dugo radila kao medicinska sestra, kako bi zbrinula njega i njegovog brata nakon razvoda od njihovog oca.\nScott, koji sebe opisuje kao “neuglednog” studenta, diplomirao je političke nauke na Univerzitetu Charleston Southern prije nego što je otvorio osiguravajuću kompaniju.', 'Estonija i Letonija planiraju zajedničku nabavku njemačkih sistema za protuzračnu odbranu, kako bi zaštitile zračni prostor ove dvije članice NATO-a, saopćila su ministarstva odbrane dvije države.\n Prema privremenom dogovoru, isporuke sistema za protuzračnu odbranu srednjeg dometa IRIS-T SLM, koje proizvodi njemački proizvođač oružja Diehl Defense, mogle bi početi 2025. godine, prenosi Tanjug, pozivajući se na AP.\n Ukoliko bude proveden, ovo bi bio najveći sporazum o odbrambenoj saradnji baltičkih susjeda koji se graniče s Rusijom.\n Vrijednost dogovora i detaljne informacije o broju sistema čija se nabavka planira nisu objelodanjeni, jer su i dalje u toku pregovori s dobavljačem, navela su ministarstva odbrane Estonije i Letonije.\n Estonski ministar odbrane Hanno Pevkur opisao je dogovor kao “zajednički projekat historijskih razmjera” za odbrambenu saradnju dvije države, ističući da je riječ o “najvećem do sada” dogovoru između Talina i Rige.\nPregovori bi mogli biti okončani koncem ljeta\n Dodao je da bi pregovori mogli biti okončani tokom ljeta.\n Letonska ministrica odbrane Inara Murniece ocijenila je u saopćenju da će “zajednički odbrambeni sistem protuzračne odbrane srednjeg dometa dodatno obezbijediti nebo Letonije i Estonije” i pružiti najveću moguću zaštitu za građane dvije zemlje, civilnu i vojnu infrastrukturu.\n Njemački sistem protuzračne odbrane, koji se sastoji od lansera montiranih na kamionima, projektila i posebnog komandnog vozila, dizajniran je da zaštiti gradove, vojsku i civilno stanovništvo od zračnih napada.\n Efikasan je i u neutraliziranju aviona i helikoptera.\n Sistem se može koristiti i za zaštitu od velikog broja drugih prijetnji, kao što su bespilotne letjelice, krstareće rakete i lutajuća municija.\nNjemačka je isporučila sisteme protzračne odbrane IRIS-T Ukrajini, gdje su, kako navode mediji, “uspješno korišteni” protiv ruskih meta tokom rata.', 'Pišu: Arwa Ibrahim i Humeyra Doruk Keskin\n Vizura Istanbula ubrzano se mijenjala tokom godina kako su nicali visoki novi neboderi, a veliki mostovi povezivali metropolu koja se proteže na dva kontinenta.\n Od 2019. godine velika džamija Camlica (Grand Camlica Mosque), koja se proteže na 57.500 kvadratnih metara, ima šest minareta i visoku centralnu kupolu, najvidljivija je građevina na anadolskoj strani turske kulturne prijestolnice.\n Smještena na brdu po kojem je dobila ime, sada najveća džamija u Turskoj otvorila je vrata javnosti 7. marta 2019. godine, kao mjesto bogosluženja, kao simbol državnog ponosa i turskog nacionalnog identiteta.\nPogled iz zraka na džamiju Camlica u Istanbulu, najveću u Maloj Aziji (Yasin Akgul/AFP)\n Od uspostave moderne republike Mustafe Kemala Ataturka 1923. godine, turski nacionalizam uveliko je definiran sekularnim simbolima koji se odvajaju od vjere i otomanske prošlosti zemlje.\n Kao predsjednik rane Republike Ataturk je zabranio fes i turban, dva oblika otomanskog muškog pokrivala, a kasnije je marama zabranjena u državnim institucijama.\n Također je transformirao turski jezik sa arapskog na latinično pismo, premjestio glavni grad iz osmanskog epicentra Konstantinopolja, današnjeg Istanbula, u novoosnovanu Ankaru i zamijenio vjerske sudove pravnim sistemom inspiriranim Evropom.\n Iako je vladajuća Stranka pravde i razvoja (AKP), koja je došla na vlast prije 20 godina, poništila “zabranu nošenja marama”, vjerski simboli ostali su različiti od sekularne turske države.\n Ipak, Camlica džamija odražava, kako je turski predsjednik Recep Tayyip Erdogan pokušao osporiti, sekularni narativ turskog nacionalizma, pokušavajući povezati državni ponos s osmanskom prošlošću i islamskim naslijeđem.\n “Glavni cilj Turske revolucije 1923. godine bio je stvoriti novu naciju i nacionalni identitet borbom protiv starog”, kaže turski sociolog Ferhat Kentel.\n “Da bi to učinili, kemalisti su prekinuli veze s osmanskim vremenima.”\nMuslimani se mole u džamiji Grand Camlica u noći Lajletul-kadr, 17. aprila 2023. (Oguz Yeter/Anadolija)\n “Isto vrijedi i za AKP. Koristila je vjerski i osmanski simbolizam, kao što je džamija Camlica, ali posebno džamija Aja Sofija, da prekine veze s kemalističkim režimom”, dodao je.\nJaka simbolika\n Hayriye Gul, jedna od dvije arhitektice koje stoje iza dizajna kompleksa, rekla je za Al Jazeeru da je cilj građevine doprinijeti silueti Istanbula na moderan i praktičan način, dok odražava tradicionalnu tursko-islamsku arhitekturu.\n “To je moderna verzija tradicionalne džamije koja je uključivala medresu (školu) i hamam (javno kupatilo). Kako bi zadovoljio današnje potrebe, ima konferencijsku dvoranu, parkiralište i biblioteku”, kaže Gul.\n Za Gul i njenog suarhitektu Bahara Mizraka zgrada, također, izaziva osjećaj nacionalnog ponosa.\n “Kao turski građani i arhitekti ponosni smo što smo dio izgradnje tako monumentalne džamije tokom republikanske ere”, kazao je Mizrak.\n Dizajniran kao nasljednik džamija iz osmanskog doba, kompleks je inspiriran radom glavnog arhitekte carstva Mimara Sinana, koji je sagradio čuvenu Sulejmaniju džamiju u Istanbulu, među 300 drugih građevina.\n Džamija Camlica uključuje molitvenu dvoranu koja može primiti oko 60.000 ljudi, muzej, galeriju, umjetničke radionice, biblioteku i konferencijsku dvoranu te ima mnogo simbola koji povezuju tursku i osmansku historiju s nacionalnim identitetom.\nČetiri minareta džamije visoka su 107,1 metar kako bi označili pobjedu Seldžuka nad Bizantincima u bici kod Manzikerta 1071. (Arwa Ibrahim/Al Jazeera)\n Gledana s bilo kojeg mjesta u centru grada, glavna kupola džamije visoka je 72 metra i predstavlja 72 etničke grupe u Turskoj, a rasponom od 34 metra predstavlja registarsku pločicu grada Istanbula.\n Četiri minareta visoka su 107,1 metar, što označava Manzikertsku pobjedu 1071. godine, u kojoj su Turci Seldžuci, predvođeni kraljem Alp Arslanom, slomili carsku bizantsku vojsku, za koju se tvrdilo da je dvostruko veća od njih.\n Unutar kupole umjetnički je nacrtano 16 imena koja se u islamu pripisuju Bogu kako bi označili 16 velikih turskih carstava prije uspostave moderne Republike.\n Broj 16 nalazi se i na turskom predsjedničkom pečatu, s velikim suncem sa 16 krakova okruženim sa 16 petokrakih zvijezda, koje simboliziraju Tursku Republiku i 16 velikih carstava.\nU proteklih pet godina turska lira je zbog ekonomske krize pala na historijski najniži nivo (Arwa Ibrahim/Al Jazeera)\n Povezujući se s više vjerskih simbola, kompleks ima pet manjih kupola, koje predstavljaju pet stupova islama i osam monumentalnih vrata, koja predstavljaju osam vrata u nebo, prema islamskom vjerovanju.\nNacionalistički projekti\n Dok su neki posmatrači povezivali odluku o izgradnji džamije Camlica s vladinom rekonverzijom Aja Sofije 2020. godine i izgradnjom džamije na Taksimu 2017. godine, trgu koji se povezuje sa sekularizmom i republikanizmom, drugi kažu da je prva dio vladinog političkog manevriranja.\nNeki povezuju odluku o izgradnji džamije Camlica s vladinom rekonverzijom Aja Sofije 2020. i izgradnjom džamije na trgu Taksim 2017. (Arwa Ibrahim/Al Jazeera)\n “Postojala je potreba za izgradnjom džamije na Taksimu jer je nije bilo, a obnova Aja Sofije bila je historijsko obećanje konzervativaca, a ne Erdogana. Ali, džamija Camlica nikada nije bila potrebna”, rekao je za Al Jazeeru Osman Sert, istraživački direktor centra PanoramaTR.\n “Džamija Camlica bila je politička odluka i dio niza nacionalističkih projekata koje su pokrenuli Erdogan i AKP kako bi izgradili nacionalni ponos u vrijeme kada imaju malo toga za ponuditi u smislu ekonomskog razvoja”, dodao je.\n Tokom proteklih pet godina turska lira je zbog ekonomske krize pala na historijski najniži nivo, a zabrinutost ljudi zbog troškova života raste.\n U međuvremenu, Turska je poduzela niz političkih i ekonomskih mjera kako bi ojačala nacionalni ponos i nezavisnost.\n Među tim projektima su TOGG, prvi električni automobil proizveden u Turskoj, pokrenut 2022. godine; “TCG Anadolu”, amfibijski jurišni brod i prva turska platforma za slijetanje 2023. godine; Camlica Tower, golemi telekomunikacijski toranj koji je 2021. godine inauguriran kao najviši u Istanbulu.\n Erdogan se, također, pozivao na nacionalističke poruke tokom predizborne kampanje uoči glasanja 14. maja, uključujući proslavu 100. godišnjice zemlje, uz slogane i obećavajući da će sljedećih 100 godina biti “stoljeće Turske”.\nCamlica se naziva ‘najvećom džamijom u historiji Republike Turske’ (Lefteris Pitarakis/AP Photo)\n Prema mišljenju Serta, Erdoganova nacionalistička retorika posebno je ojačala od pokušaja državnog udara 2016. godine, u kojem je njegova vlada mogla biti svrgnuta.\n “Pokušaj državnog udara bio je prelomna tačka u historiji zemlje, koja je izazvala zabrinutost javnosti za sigurnost i kontinuitet Republike. To je pokrenulo nacionalističke osjećaje umotane u zabrinutost da je sudbina zemlje ugrožena”, kazao je Sert za Al Jazeeru.\n Dodao je da na to ukazuje i pojava čelnika ultranacionalističke, desničarske Stranke nacionalističkog pokreta (MHP) Devleta Bahcelija, kao Erdoganova glavnog političkog saveznika u to vrijeme.\n “Kako bi ovaj zamah bio održiviji, Erdogan je trebao pristanak naroda, pa su se religija i nacionalizam spojili”, rekao je.\nNacionalni ponos\n Ipak, prema mišljenju Kentela, “Erdoganova ideologija nije religijska, već nacionalistička, s nekim vjerskim prizvukom”.\n Erdogan i AKP bili su uspješni u “integraciji tradicionalnih i konzervativnih sektora društva u nacionalistički identitet. S ovim obnovljenim oblikom nacionalizma, sektori koji se prije nisu povezivali s nacionalnom državom, sada su s njom snažno povezani”, kazao je Sert.\nVjernici prisustvuju ranoj jutarnjoj molitvi u džamiji Camlica koja je otvorena 7. marta 2019. (Yasin Akgul/AFP)\n Kentel i Sert kažu da je, iako je ovaj oblik nacionalizma privukao konzervativne sektore društva, polarizirao i otuđio mnoge druge.\n Ipak, džamija Camlica postala je važna stanica za turiste i lokalno stanovništvo koje posjećuje osmanske palače i džamije, a mnogi to vide kao uspjeh Erdogana i njegove stranke.\n “Džamija Camlica je izvor nacionalnog i političkog ponosa. Predstavlja prisutnost islama u modernom svijetu i simbolizira političku moć AKP-a”, kaže Mustafa, 39-godišnji knjigovođa koji je posjetio džamiju.\n “Dok su vrijednosti Republike bile sekularne i uglavnom su ih odbacivali konzervativni sektori zemlje, AKP je uspio zadržati te koncepte dok je bila privlačna većem segmentu društva”, dodao je.\n Još jedan posjetitelj džamije, 37-godišnji Suheyb, slaže se s tim: “AKP je približio državu ljudima. Džamija Camlica se smatra simbolom ove transformacije.”\nKao i posjetitelji džamije, bivši parlamentarac AKP-a Iffet Pollat kazao je za Al Jazeeru da je džamija Camlica “pozdrav Turskoj Republici, osmanskom naslijeđu i našim muslimanskim precima, sve u jednom. To je remek-djelo Turske Republike na čelu s Erdoganom.”', 'U Službenom listu Republike Turske u petak je objavljena odluka Vrhovne izborne komisije (YSK) te zemlje o konačnim rezultatima predsjedničkih izbora održanih 14. maja.\n U odluci piše da je aktuelni predsjednik Recep Tayyip Erdogan, kandidat Partije razvoja i pravde (AKP), osvojio 49,52 posto glasova, manje od većine potrebne za pobjedu u prvom krugu.\n Njegov najjači protukandidat, Kemal Kilicdaroglu iz Narodne republikanske partije (CHP), kandidat ujedinjene opozicije, osvojio je 44,88 posto glasova, prenosi Anadolija.\nBorba Erdogana i Kilicdaroglua\n Za Sinana Ogana odlučilo se 7,17 posto glasača, dok je za Muharrema Incea, koji je nekoliko dana prije izbora objavio da je povukao kandidaturu, glasalo 0,43 posto birača.\n(Anadolija)\n Pošto nijedan kandidat nije dobio podršku do proste većine, bit će održan drugi krug, u kojem će birači imati mogućnost glasati za jednog od dva kandidata s najvećim brojem glasova u prvom krugu, Erdogana ili Kilicdarogluaa.\nDrugi krug predsjedničkih izbora bit će održan 28. maja.', "Brod dug 337 metara na nuklearni pogon i deplasman od više od 100.000 tona uplovio je u fjord u Oslu pod pratnjom, gdje će ostati nekoliko dana prije nego što krene na Arktik, navode norveški mediji, gdje se održavaju vojne vježbe.\n “Posjeta i prisustvo nosača aviona pruža … jedinstvenu priliku za razvoj naše saradnje i bliske saradnje sa našim najvažnijim saveznikom Sjedinjenim Američkim Državama”, navodi se u saopćenju norveške vojske.\n\nThe aircraft carrier USS #GeraldRFord arrived in #Oslo today. Watch the stunning video of the largest warship in the world in the Oslo Fjord, taken from a Norwegian Bell 412 helicopter. Welcome, @Warship_78 – we look forward to cooperation and joint training. #StrongerTogether pic.twitter.com/vSEPTgaCUd\n — Norwegian Armed Forces | Forsvaret (@Forsvaret_no) May 24, 2023\n Ruska ambasada oštro je kritikovala posjetu koja je jako reklamirana, koja dolazi usred pojačanih tenzija između Zapada i Rusije zbog rata u Ukrajini.\n “Ne postoje pitanja na sjeveru koja zahtijevaju vojno rješenje, niti pitanja koja zahtijevaju vanjsku intervenciju”, rekao je glasnogovornik Ruske ambasade Timur Čekanov za AFP putem e-pošte.\nNorveška dijeli kopnenu granicu s Rusijom\n “S obzirom da Oslo priznaje da Rusija ne predstavlja direktnu vojnu prijetnju Norveškoj, takve demonstracije sile izgledaju nelogično i štetno”, dodao je.\n Članica NATO-a Norveška dijeli kopnenu granicu s Rusijom na krajnjem sjeveru, kao i pomorsku granicu u Barentsovom moru.\n Očekuje se da će USS Gerald R. Ford, koji može prevesti do 90 letjelica i helikoptera, nekoliko dana ostati usidren u glavnom gradu Norveške.\n\nOur photographers have followed aircraft carrier USS #GeraldRFord on her way to #Oslo this morning. See the stunning photos of the world's largest warship in the Oslo Fjord. Welcome, @Warship_78 – we look forward to cooperation and joint training these days. #StrongerTogheter pic.twitter.com/o9jtJfsiV4\n — Norwegian Armed Forces | Forsvaret (@Forsvaret_no) May 24, 2023\n Oko broda je uvedena velika zabrana zračnog prostora i mora.\nPrema internetskom dnevniku Barents Observer, očekuje se da će brod krenuti prema Arktiku za nekoliko dana, uoči početka vježbe Arctic Challenge 29. maja koja okuplja 150 aviona iz 14 zapadnih zemalja.", 'Razarač tenkova AMX-10 RC bio je raspoređen na daleka ratišta u Afganistanu i protuterorističke operacije u Maliju.\n Sada su raspoređeni kao dio francuske jedinice kombiniranog naoružanja u Estoniji, blizu ruske granice, kako bi trenirali sa snagama NATO-a i pokazivali mišiće zapadnog saveza protiv susjedne Rusije.\n Desetljećima je Rusija gomilala većinu svojih naprednih vojnih snaga u takozvanom Zapadnom vojnom okrugu, smještenom na granicama NATO-a, uključujući teritoriju u blizini baltičkih država.\n Sada su mnoge od tih snaga bačene u Ukrajinu, gdje je ruska vojska pretrpjela razorne gubitke, za čiju bi obnovu mogla biti potrebna desetljeća.\n No, čak i dok se rat u Ukrajini odugovlači, Rusija planira obnoviti svoje snage, suočena s novim i proširenim NATO granicama, prema riječima više istočnoevropskih odbrambenih i vojnih zvaničnika, piše portal Foreign Policy (FP) u tekstu koji potpisuju Robbie Gramer i Jack Detsch.\n Zvaničnici u Washingtonu su, možda, optimistični u pogledu dugoročne prijetnje od Rusije koja je zasijala ukrajinska polja tijelima vojnih obveznika, ali u istočnoj Evropi, a posebno na Baltiku, stvari i dalje izgledaju opasno.\nRekonstruiranje ruskih snaga za dvije godine\n Rusija bi u periodu od dva mjeseca do dvije godine mogla u potpunosti vratiti broj snaga prema baltičkim zemljama, rekli su ti dužnosnici, što predstavlja novu prijetnju od vojnog obračuna Rusije i NATO-a čak i ako se sukob u Ukrajini ne riješi.\n Čak i ako jedinice i oprema neće biti istog kvaliteta kao one koje su bile raspoređene u regiji prije rata, odbrambeni dužnosnici kažu da bi bile dovoljno velike da izvedu upad na teritoriju NATO-a, što snage poput francuske kombinirane oružane jedinice čini sve značajnijim za odvraćanje.\n “Rusija planira značajno povećati broj snaga iza estonske i latvijske granice”, rekla je Tuuli Duneton, podsekretarka za odbrambenu politiku u Estonskom ministarstvu odbrane.\n “Prema našim procjenama, Rusija će moći rekonstruirati svoje snage za dvije godine”, s potencijalom za pokretanje ograničenog napada na NATO, kazala je.\n Za sada ruske snage na ranjivom sjeveroistočnom krilu NATO-a predstavljaju samo kostur onoga što je tamo nekada bilo.\n Ruske nade u brzu pobjedu u Ukrajini raspršene su zahvaljujući vojnoj nesposobnosti i učinkovitom ukrajinskom otporu, što je prisililo Moskvu da prebaci trupe iz područja sjeverno od Ukrajine na ratište.\n No, sposobnost Rusije da mobilizira nove vojnike, čak i loše obučene regrute i rezerviste sa zastarjelom opremom, uznemirila je vojne planere u Evropi.\n‘Tenk je i dalje tenk, a ako ih imate mnogo…’\n Ruski predsjednik Vladimir Putin do sada nije pokazao interes za širenje rata na područje NATO-a, koje je zaštićeno nuklearnim kišobranom Saveza i klauzulom o kolektivnoj odbrani 31 članice, iako je mnogo zveckao nuklearnim oružjem.\n No, to bi se moglo promijeniti u budućnosti, kažu odbrambeni zvaničnici, naročito ako Putin osjeti vojnu slabost na istočnom krilu NATO-a i namiriše priliku.\n Vojni zapovjednici na terenu kažu da bi Rusija mogla požuriti s mobilizacijom u mnogo bržem vremenskom roku kako bi okupila slabo obučene rezervne jedinice duž svojih granica s NATO-om, iako će trebati dvije godine da se vrati na isti nivo na kojem je bila prije masovne invazije na Ukrajinu krajem februaru 2022. godine.\n “U teoriji, [Rusiji] ne treba više od dva mjeseca da obnovi te sposobnosti” s kojima se suočava Estonija, kazao je pukovnik Andrus Merilo, komandant Prve estonske brigade u vojnoj bazi Tapa.\n “Ako objave mobilizaciju, to će biti dva mjeseca kasnije. Naravno, sve će biti bazirano na starijoj opremi, ali nema veze. Tenk je i dalje tenk, a ako ih imate mnogo, to će biti problem.”\n Procjene visokih odbrambenih zvaničnika i vojnih zapovjednika u istočnoj Evropi bacaju sumnju na narativ da su ruski konvencionalni vojni kapaciteti neutralizirani nakon više od godine iscrpljujućih borbi i teških gubitaka u Ukrajini.\n Ta se predodžba ukorijenila među nekim zakonodavcima i kreatorima politike u zapadnim prijestolnicama, uključujući glasnu manjinu u Washingtonu koja se zalagala za usporavanje pomoći Ukrajini i usmjeravanje pažnje na Kinu.\nKopnene snage su erodirane, zapali su u velike probleme\n “Lako je gledati i misliti da je ruska vojska kolabirala ili je u velikim problemima, ali zapravo je neujednačena”, rekao je general Christopher Cavoli, vrhovni komandant NATO-a i američki vojni komandant za Evropu, na sigurnosnoj konferenciji u Estoniji ovog mjeseca.\n “Kopnene snage su uveliko erodirane; zapali su u velike probleme. S druge strane, ostali su i bez mnogo ljudi. Ruska vojska, kopnene snage, danas su veće nego što su bile na početku ovog sukoba.”\n “Koliko će trajati ponovna izgradnja? Pitanje je: Koliko će vremena trebati za obnovu da bi se učinilo bilo šta?”, dodao je.\n Iako je sukob iscrpio snagu i zalihe ruske vojske, ono što će proizaći iz toga moglo bi poslužiti za bolju osposobljenost za bitke, čak i sa zastarjelom opremom i krizom u snabdijevanju.\n “U bliskoj budućnosti, [ruski oficiri] koji su preživjeli teške borbe protiv Ukrajinaca naučili su mnogo lekcija i u vrlo kratkom vremenu bit će zapovjednici bataljona i brigada”, kazao je Merilo.\n “Oni će biti mnogo iskusniji od nas.”\n Vojna baza Tapa postala je užurbani centar aktivnosti u protekloj godini, oslikavajući novu stvarnost o tome šta će odvraćanje Rusije značiti za NATO u narednim godinama.\n Ovog mjeseca održana je velika vojna vježbu u kojoj je sudjelovalo oko 14.000 vojnika iz savezničkih zemalja, kako bi se uvježbavali za scenarije vojnog sukoba s Rusijom.\n‘Medvjedi imaju kandže i ako spavaju zimski san’\n Estonija je domaćin multinacionalnoj “borbenoj grupi” od gotovo 2.000 stranih vojnika, predvođenih Velikom Britanijom i manjim kontingentom snaga iz Francuske i Danske.\n NATO je uspostavio ukupno osam borbenih grupa – u Estoniji, Latviji, Litvaniji, Poljskoj, Rumuniji, Bugarskoj, Mađarskoj i Slovačkoj – kako bi ojačao istočni bok NATO-a i natjerao Putina da razmisli.\n Samo dvije zemlje s tim borbenim grupama – Estonija i Latvija – dijele direktnu granicu s ruskim kopnom.\n (Rusija, također, ima mali odvojeni dio teritorija na Baltičkom moru, Kalinjingrad, stiješnjen između Poljske i Litvanije.)\n Iako je trenutno stanje ruskih kopnenih snaga na nordijskim i baltičkim granicama turobno, rekli su istočni i nordijski odbrambeni zvaničnici, ruska mornarica i zračne snage su još, možda, na predratnim sposobnostima u regiji ili blizu njih.\n Ukratko, medvjedi imaju kandže, čak i ako spavaju zimski san.\n “Oni imaju svoje podmornice, imaju svoje projektile”, kazao je Artis Pabriks, bivši latvijski ministar odbrane.\n “Ne bismo trebali potcijeniti sposobnost Rusije da obnovi svoju vojnu moć, jer je to velika zemlja, [i] njih nije briga za potrebe civilnog stanovništva i javno mišljenje općenito. Nastavit će raditi kao što su to radili, počevši od Ivana Groznog.”\n Istočnoevropski saveznici planiraju potaknuti povećanje NATO snaga koje su trajno stacionirane u njihovim zemljama na nadolazećem samitu čelnika Saveza, koji bi trebao biti održan u Vilniusu u Litvaniji, u julu – s procjenama o tome koliko brzo bi Rusija mogla obnoviti svoju snagu na granicama s NATO-om.\n‘Na Baltiku nema snova o miru i spokoju’\n Na samitu u Vilniusu ovi će se čelnici, također, uhvatiti ukoštac s pitanjem kada i kako otvoriti vrata primanju Ukrajine u Savez, čak i dok njene borbe protiv ruskih snaga i dalje bjesne.\n Očekuje se da će se na samitu u Vilniusu zemlje istočne Evrope, također, zalagati da NATO poveća referentnu vrijednost potrošnje za odbranu za sve saveznike sa dva posto bruto domaćeg proizvoda (BDP) na 2,5 posto, ili čak tri posto.\n Dok se potrošnja za odbranu posvuda povećala od ruske masovne invazije na Ukrajinu prošle godine, samo osam njenih članica ispunjava referentnu vrijednost od dva posto, uključujući Finsku, koja se pridružila NATO-u u aprilu.\n Osamnaest drugih zemalja kažu da to planiraju učiniti.\n “Ako iko u NATO-u ili regiji Baltičkog mora sanja da, čak i ako Rusi napuste ukrajinsku teritoriju možemo živjeti u miru i spokoju, nije tako”, rekao je Pabriks.\n“Moramo se ozbiljno pripremiti. Sve dok se ruski način razmišljanja ne promijeni, opasnost će biti na našim granicama.”', 'Nakon više od desetljeća izolacije Bashar al-Assad, predsjednik ratom razorene Sirije, ponovno je primljen u Arapsku ligu.\n Assad je u petak prisustvovao 32. samitu regionalnog bloka, koji je počeo u lučkom gradu Saudijske Arabije Džedi, prvi put od suspenzije njegove zemlje nakon izbijanja rata u Siriji 2011. godine.\n Analitičari kažu da je ponovni prijem Sirije u 22-članu Arapsku ligu snažan signal da Asadova izolacija završava, odražavajući važnu promjenu u tome kako regionalni akteri gledaju na stvarnost opstanka njegove vlade, na načine koji su u suprotnosti sa Zapadom.\n “Želim glasno poželjeti dobrodošlicu Siriji nazad na njeno mjesto među svojom braćom”, rekao je alžirski premijer Ayman Benabderrahmane u uvodnom govoru samita.\n Dok su čelnici ulazili u glavnu dvoranu, Assad je, između ostalih, razmijenio pozdrave s egipatskim predsjednikom Abdel-Fattahom al-Sisijem.\nZagrljaj Bin Salmana i Assada\n Saudijski princ prijestolonasljednik Mohammed bin Salman koji je de facto vladar kraljevstva, zagrlio je Assada prije nego što je njihova službena fotografija snimljena prije početka sastanka.\n Članstvo Sirije u Arapskoj ligi opozvano je nakon što je Assad naredio gušenje protesta u martu 2011. godine, što je zemlju uvuklo u rat u kojem je od tada ubijeno gotovo pola miliona ljudi i raseljeno još 23 miliona.\n Neke su arapske države nastojale okončati Assadovu izolaciju i pozdravile odluku, dok su se druge protivile potpunoj normalizaciji bez političkog rješenja sirijskog sukoba i žele da se stvore realni uslovi za povratak Sirije.\n Naftna sila Saudijska Arabija, nekada pod jakim utjecajem Sjedinjenih Američkih Država, preuzela je diplomatsko vodstvo u arapskom svijetu u protekloj godini, ponovno uspostavivši veze s Iranom, poželjevši dobrodošlicu Siriji nazad u arapsko okrilje te pri tome razmišlja i o sukobu u Sudanu.\nUkrajinskog predsjednika Volodimira Zelenskog pozdravlja princ Badr Bin Sultan, zamjenik guvernera Meke, po njegovom dolasku na aerodrom u Džedi kako bi prisustvovao arapskom samitu (AP)\nI Zelenski na samitu Arapske lige\n Samitu je prisustvovao i ukrajinski predsjednik Volodimir Zelenski koji želi izgraditi podršku Kijevu u borbi protiv Rusije.\n Iznenadni dolazak Zelenskog prva je posjeta Bliskom Istoku od ruske invazije u februaru 2022. godine, koja daje ukrajinskom lideru priliku da se obrati čelnicima regije koji su bili daleko manje ujedinjeni u podršci Kijevu nego nepokolebljivi zapadni saveznici.\n Dužnosnik Arapske lige rekao je za AFP da je poziv Zelenskom došao iz Saudijske Arabije, a ne iz bloka.\n Nije bilo neposrednih komentara Saudijske Arabije.\n Predstavnik Ruske ambasade će, također, prisustvovati samitu, prema riječima saudijskog dužnosnika.\n Zelenski je optužio neke arapske čelnike da ignoriraju strahote ruskog rata protiv njegove zemlje.\nPoziv da ‘iskreno pogledaju’ na rat u Ukrajini\n “Nažalost, postoje neki u svijetu i ovdje, među vama, koji zatvaraju oči pred tim kavezima i nezakonitim pripajanjima teritorija”, kazao je učesnicima samita, pozivajući ih da “iskreno pogledaju” na rat.\n Zaljevske države pokušale su ostati neutralne u sukobu u Ukrajini, uprkos pritisku Zapada na zaljevske proizvođače nafte da pomognu u izolaciji Rusije, druge članice OPEC+.\n Iako je obećala stotine miliona dolara pomoći Ukrajini i podržala rezolucije Vijeća sigurnosti Ujedinjenih naroda kojima se osuđuje ruska invazija, također je blisko koordinirala s Rusijom o pitanju energetske politike, zaradivši prijekor od Washingtona prošle godine.\nRanije je saudijski dužnosnik rekao novinarima da je Rijad i dalje otvoren za doprinos posredovanju u okončanju sukoba, posebno “o važnim manjim pitanjima koja mogu kumulativno pomoći da se na kraju postigne političko rješenje cijelog pitanja”.', 'Vozač kamiona koji je u ponedjeljak navečer udario u zaštitnu ogradu na Trgu Lafayette pored Bijele kuće u Washingtonu je uhapšen, objavio je glasnogovornik američke tajne službe.\n “Među pripadnicima tajne službe i osobljem Bijele kuće nema povrijeđenih, a uzrok i način sudara još se istražuje”, napisao je na Twitteru glasnogovornik tajne službe Anthony Guglielmi, prenosi Hina, pozivajući se na Reuters.\n Nekoliko ulica i pješačkih staza zatvoreni su, saopćila je tajna služba.\nDva puta udario u ogradu\n Televizija Fox 5 objavila je da je evakuiran obližnji hotel “Hay Adams”.\n WUSA televizija prikazala je snimak na kojem se kamion zaustavlja uz ogradu i kako se policajci u uniformi približavaju vozilu.\nVozač je dva puta udario u ogradu, objavila je WUSA, pozivajući se na izjave svjedoka.', 'Generalni sekretar Ujedinjenih naroda Antonio Guterres rekao je da je oko 43.000 ljudi umrlo od posljedica oružanih sukoba 2022. godine i upozorio da rat razara živote širom svijeta.\n “Prošle godine, 94 posto žrtava u naseljenim područjima bili su civili. Ukupan broj protjeranih iz svojih domova zbog sukoba, nasilja, kršenja ljudskih prava i progona dostigao je 100 miliona”, rekao je Guterres tokom sastanka Vijeća sigurnosti UN-a o zaštiti civila u oružanim sukobima, prenosi Anadolija.\n‘Svijet ne ispunjava svoje obaveze u zaštiti civila’\n Kako je kazao, prošle godine se više od 117 miliona ljudi suočilo s akutnom glađu prvenstveno zbog rata i nesigurnosti.\n “Užasna istina je da svijet ne ispunjava svoje obaveze u zaštiti civila, obaveze sadržane u međunarodnom humanitarnom pravu”, rekao je Guterres.\nZatražio je da oni koji počine ratne zločine budu pozvani na odgovornost.', 'U Grčkoj se održavaju parlamentarni izbori.\n Birališta su otvorena jutros u 7 sati, a predizborne ankete pokazuju da bi rezultati nekoliko stranaka mogli biti izjednačeni.\n Očekivanja su da niti jedna stranka neće osvojiti dovoljan broj glasova za samostalno formiranje skupštinske većine i nove vlade.\n Konzervativna Nova demokratija i ljevičarska Syriza trebale bi osvojiti najveći broj mandata u parlamentu, koji ima 300 zastupnika.\n Pravo glasa ima blizu 10 miliona građana, a izborni prag je tri posto.\nU Atini je Zoran Kosanović.', 'Dvije suprotstavljene vizije budućnosti Turske naći će se na glasačkom listiću kada birači u nedjelju izađu na birališta u drugom krugu predsjedničkih izbora, na kojima će odlučivati između sve autoritarnijeg aktuelnog predsjednika i izazivača opozicije koji je obećao vratiti demokratiju, piše agencija AP u predizbornoj analizi.\n Predsjednik Recep Tayyip Erdogan, populistički i polarizirajući vođa koji vlada Turskom 20 godina, u dobroj je poziciji da osvoji novi mandat, nakon što mu je malo nedostajalo da pobijedi u prvom krugu glasanja 14. maja.\n Bio je najbolji u završnici kampanje dok se zemlja izvlači iz vrtoglave inflacije i posljedica razornog potresa u februaru.\n Kemal Kilicdaroglu, čelnik prosekularne glavne opozicijske Republikanske narodne partije (CHP) i saveza šest stranaka, vodio je kampanju na obećanju da će poništiti Erdoganov autoritarni smjer.\n Ovaj 74-godišnji bivši birokrata opisao je drugi krug izbora kao referendum o smjeru strateški locirane zemlje NATO-a, koja se nalazi na raskršću Evrope i Azije i ima ključnu riječ u širenju Saveza.\n‘Više od izbora, ovo je egzistencijalna borba’\n “Ovo je egzistencijalna borba. Turska će biti odvučena u tamu ili svjetlo… Ovo je više od izbora. To se pretvorilo u referendum”, rekao je Kilicdaroglu.\n U pokušaju da pridobije nacionalističke birače uoči nedjeljnog drugog kruga, Kilicdaroglu, inače blagog ponašanja, promijenio je brzinu i učvrstio svoj stav, obećavši da će poslati natrag milione izbjeglica ako bude izabran i odbacivši svaku mogućnost mirovnih pregovora s kurdskim ekstremistima.\n Socijaldemokrat je ranije rekao da planira vratiti Sirijce u domovinu u roku dvije godine, nakon što se uspostave ekonomski i sigurnosni uslovi pogodni za njihov povratak.\n Također je ponovno pozvao osam miliona ljudi koji nisu izašli na birališta u prvom krugu da glasaju u drugom krugu izbora.\n Erdogan je u prvom krugu dobio 49,5 posto glasova, a Kilicdaroglu 44,9 posto.\nAktuelni predsjednik vlada zemljom već 20 godina i najdugovječniji je turski čelnik (EPA)\nErdogan kao najdugovječniji turski čelnik\n Sa 69 godina, Erdogan je već sada turski čelnik s najdužim stažom, jer je vladao zemljom kao premijer od 2003. i kao predsjednik od 2014.\xa0 godine.\n Mogao bi ostati na vlasti do 2028. godine ako bude ponovno izabran.\n Tokom Erdoganove vladavine Turska se pokazala nezamjenjivim i ponekad problematičnim NATO saveznikom.\n Stavila je veto na nastojanje Švedske da se pridruži Savezu i kupila je ruske raketne odbrambene sisteme, što je potaknulo Sjedinjene Američke Države da izbace Tursku iz projekta borbenih aviona pod vodstvom SAD-a.\n Ipak, zajedno s Ujedinjenim narodima Turska je, također, posredovala u vitalnom dogovoru koji je Ukrajini omogućio da transportira žito Crnim morem u dijelove svijeta koji se bore s glađu.\n Ove sedmice Erdogan je dobio podršku nacionalističkog trećeplasiranog kandidata Sinana Ogana, koji je dobio 5,2 posto glasova u prvom krugu.\n‘Izgledi mu ne idu naruku, ali tehnički ima šanse’\n Taj se potez smatrao poticajem za Erdogana, iako Oganove pristalice nisu monolitan blok i ne očekuje se da će svi njegovi glasovi otići Erdoganu.\n Erdoganov nacionalističko-islamistički savez je, također, zadržao vlast u Velikoj skupštini na parlamentarnim izborima prije dvije sedmice, dodatno povećavajući njegove šanse za ponovni izbor, jer će mnogi birači vjerovatno željeti izbjeći podijeljenu vladu.\n U srijedu je čelnik tvrdolinijaške antimigrantske Stranke pobjede (Zafer Partisi) Umit Ozdag, koja je ranije podržala Ogana, dao podršku Kilicdarogluu, nakon što su njih dvojica potpisali protokol kojim se obavezuju vratiti milione migranata i izbjeglica unutar godinu.\n Čini se da su Kilicdarogluove šanse da preokrene glasanje u svoju korist male, ali bi mogle zavisiti o sposobnosti opozicije da mobilizira glasače koji nisu glasali u prvom krugu.\n “Ne može se reći da mu izgledi idu naruku, ali uprkos tome, tehnički, on ima šanse”, kazao je profesor Serhat Guvenc sa istanbulskog univerziteta Kadir Has.\n Ako opozicija uspije doći do birača koji su prethodno ostali kod kuće, “možda će biti druga priča”.\n U Istanbulu 45-godišnja Serra Ural optužuje Erdogana za loše upravljanje ekonomijom i kaže da će glasati za Kilicdaroglua.\n‘Šta će biti sa ženama sutra ili prekosutra?’\n Također je izrazila zabrinutost zbog prava žena nakon što je Erdogan proširio svoj savez kako bi uključio Huda-Par, tvrdokornu kurdsku islamističku političku stranku s navodnim vezama s grupom odgovornom za niz stravičnih ubistava 1990-ih.\n Stranka želi ukinuti mješovito obrazovanje, zalaže se za kriminalizaciju preljuba i kaže da bi žene trebale dati prednost svojim domovima prije posla.\n “Ne znamo šta će biti sa ženama sutra ili prekosutra, u kakvom će stanju biti… Da budem iskrena, Huda-Par nas plaši, posebno žene”, rekla je ona.\nPrema anketama, Erdogan ima prednost u odnosu na Kilicdaroglua (EPA)\n Mehmet Nergis (29) kaže da bi glasao za Erdogana zbog stabilnosti.\n Erdogan je “garancija za stabilniju budućnost… Svi u svijetu već su vidjeli koliko je daleko doveo Tursku”, rekao je.\n Odbacio je ekonomske probleme zemlje i izrazio uvjerenje da će Erdogan učiniti poboljšanja.\n Erdoganova kampanja fokusirana je na obnovu područja koja su razorena u potresu, koji je sravnio gradove i ostavio više od 50.000 mrtvih u Turskoj.\n‘Država nam je dala hranu, hljeb i sve što je potrebno’\n Obećao je izgraditi 319.000 kuća unutar jedne godine.\n Na parlamentarnim izborima Erdoganov savez osvojio je 10 od 11 pokrajina u regiji pogođenoj potresom, uprkos kritikama da je prva reakcija njegove vlade na katastrofu bila spora.\n “Da, došlo je do kašnjenja, ali ceste su bile blokirane”, rekao je Yasar Sunulu, Erdoganov pristalica u Kahramanmarasu, epicentru potresa.\n “Ne možemo se žaliti na državu. Dala nam je hranu, hljeb i sve što je potrebno.”\n On i članovi njegove porodice borave u šatoru nakon što im je uništena kuća.\n Nursel Karci, majka četvero djece koja živi u istom kampu, rekla je da bi i ona glasala za Erdogana.\n Erdogan je “učinio sve što ja nisam mogla… Oblačio je moju djecu gdje ih ja nisam mogla obući. Hranio ih je tamo gdje ja nisam mogla. Ni penija nije ostalo u mom džepu.”\n Erdogan je u više navrata prikazivao Kilicdaroglua kao osobu u dosluhu sa zabranjenom Radničkom partijom Kurdistana (PKK), nakon što je čelnik opozicijske stranke dobio podršku prokurdske stranke u zemlji.\n‘Izgradnja narativa koji zasjenjuju stvarnost’\n Tokom skupa u Istanbulu Erdogan je emitirao lažni video koji navodno prikazuje komandanta PKK-a kako pjeva predizbornu pjesmu opozicije stotinama hiljada pristalica.\n Erdogan je u ponedjeljak udvostručio narativ, insistirajući na tome da je PKK dao podršku Kilicdarogluu bez obzira na to je li video “lažan ili ne”.\n “Većina analitičara nije uspjela procijeniti učinak Erdoganove kampanje protiv Kilicdaroglua… Ovo je očito pogodilo prosječno nacionalističko-religiozno biračko tijelo u Turskoj”, kazao je Guvenc.\n “Politika se danas bavi izgradnjom i održavanjem narativa koji zasjenjuje stvarnost”, dodao je.\n“Erdogan i njegovi ljudi vrlo su uspješni u izgradnji narativa koji zasjenjuju stvarnost”, zaključio je\xa0Guvenc.', 'Palestinska djeca iz škole koju su prošle sedmice srušile izraelske snage nastavu pohađaju u šatoru.\n Drugi je to put da je škola, koju finansira Evropska unija, srušena.\nDok Izrael kaže da zgrada škole nije bila sigurna, Evropska unija upozorava da je rušenje protivno međunarodnom pravu.', 'Američki predsjednik Joe Biden i predsjedavajući Zastupničkog doma Kongresa Kevin McCarthy završili su pregovore bez dogovora o podizanju granice američkog duga od 31.400 milijardi dolara.\n Biden i McCarthy nastavit će razgovore jer je ostalo još samo deset dana do moguće insolventnosti, koja bi mogla uništiti američku ekonomiju.\n Predsjednik, demokrat, i čelnik Zastupničkog doma, republikanac, nastojali su ostvariti napredak u pregovorima, dok McCarthy od Bijele kuće traži da pristane na smanjivanje potrošnje u saveznom budžetu, što Biden smatra “ekstremnim”, a predsjednik želi podići poreze bogatima, što republikanci odbijaju.\n “Mislim da su razgovori bili produktivni. Još nismo postigli dogovor”, rekao je McCarthy novinarima nakon jednosatnih razgovora s Bidenom u Ovalnom uredu.\nEkonomisti upozoravaju na recesiju\n Kazao je da će predstavnici njihovih ureda nastaviti razgovore i dodao: “Mislim da je dogovor još moguć.”\n Dogovor mora biti postignut do 1. juna, do kada će\xa0biti ili podignuta granica duga ili SAD više neće moći servisirati svoje dugove, što bi, upozoravaju ekonomisti, moglo izazvati recesiju.\n Biden je prije sastanka rekao da je “optimističan” te da bi mogli postići napredak.\n Objema stranama potreban je dvostrani dogovor koji će predstaviti svom biračkom tijelu, rekao je, dodajući da su neke nesuglasice još moguće.\n Ministrica finansija Janet Yellen u ponedjeljak je podsjetila na to koliko je malo vremena ostalo, rekavši da, prema procjenama, Ministarstvo finansija “vrlo vjerovatno” početkom juna više neće moći plaćati sve državne obaveze ne podigne li se granica duga.\n Savjetnici Bijele kuće održali su dvosatni sastanak s republikanskim pregovaračima na Capitol Hillu, a prema prvim pokazateljima, razgovori su dobro počeli.\n Svaki dogovor o podizanju granice duga moraju prihvatiti oba doma Kongresa.\n McCarthyjevi republikanci kontroliraju Zastupnički dom, dok Bidenovi demokrati drže Senat.\nDogovor se mora postići ove sedmice\n Neuspjeh u podizanju granice duga izazvao bi inosolventnost, koja bi potresla finansijsko tržište i izazvala povećanje svih kamatnih stopa – od onih na zajmove za automobile, do onih na kreditne kartice.\n Kada Biden i McCarthy postignu dogovor, trebat će nekoliko dana da on bude prihvaćen u Kongresu.\n McCarthy je kazao da se dogovor mora postići ove sedmice da bi bio prihvaćen u Kongresu i da bi ga Biden potpisao na vrijeme.\nDužnosnik bijele kuće u ponedjeljak je rekao da su republikanski pregovarači prošle sedmice predlagali dodatna smanjenja finansiranja programa za pomoć hranom Amerikanaca lošijeg imovinskog statusa te je naglasio da nijedan dogovor ne može biti prihvaćen u Kongresu bez podrške obje strane.', 'Grci u nedjelju izlaze na parlamentarne izbore. Prema predizbornim anketama, najviše glasova osvojit će trenutno vladajuća Nova Demokratija kao i opozicijska Syriza nekadašnjeg premijera Alexisa Tsiprasa.\nHoće li vlada biti formirana i kakve su poruke političara, istražio je Zoran Kosanović u Atini.', 'Ministri odbrane Rusije i Bjelorusije potpisali su sporazum o raspoređivanju ruskog taktičkog nuklearnog oružja na teritoriji Belorusije.\n Ruski ministar odbrane Sergej Šojgu rekao je da je odluka donesena zbog pogoršanja sigurnosne situacije na zapadnoj granici njegove zemlje, optužujući Zapad da vodi specijalni rat protiv Rusije i Belorusije.\n Šojgu je poručio da djelovanje NATO-a u blizini ruske granice sve više poprima neprijateljske obrise i da je Rusija bila prinuđena donijeti takvu odluku.\nViše detalja o sporazumu Rusije i Bjelorusije iz Moskve ima Al Jazeerin reporter Ameen Durghami.', 'Američka je administracija odbacila navode o umiješanosti u napad u ruskoj regiji Belgorod, u blizini ukrajinske granice.\n Ruski mediji su objavili snimke uništenih borbenih vozila zapadne proizvodnje, među kojima su i američka – ali su iz State Departmenta naveli kako nisu ohrabrivali niti omogućavali udare na području Rusije.\n U sukobima koji su u Belgorodskoj regiji izbili u ponedjeljak, prema tvrdnjama ruske strane, ubijeno je najmanje 70 osoba koje službena Moskva naziva ukrajinskim saboterima.\nSergej Markov, direktor Instituta za političke studije u Moskvi i bivši glasnogovornik predsjednika Putina, komentira razvoj situacije u vezi s napadom na Belgorod.', 'Guverner Floride Ron DeSantis i službeno je ušao u utrku za republikanskog kandidata za predsjednika Sjedinjenih Američkih Država na izborima 2024.\nNa Twitteru je objavljen i spot za kampanju, ubrzo nakon što je kandidaturu potvrdio na toj društvenoj mreži u razgovoru s njezinim vlasnikom Elonom Muskom. DeSantis će se za službenu kandidaturu utrkivati s još nekoliko republikanskih kandidata, uključujući i Donalda Trumpa, koji je ranije podržavao njegovu kandidaturu.', 'Više od milion ljudi interno je raseljeno od izbijanja sukoba između sudanske vojske i paravojne grupe Snage za brzu podršku (RSF) prošlog mjeseca, podaci su Međunarodne organizacije za migracije (IOM).\n Pozvali su sve strane “da osiguraju sigurnost humanitaraca i omoguće njihov neograničen pristup kako bi mogli pomoći najugroženijima”, prenosi Anadolija.\n “U manje od 40 dana više od milion ljudi je raseljeno zbog nasilja u Sudanu. Humanitarne potrebe nastavljaju rasti, jer sve više ljudi napušta svoje domove”, saopćio je IOM.\nNajmanje 863 civila ubijena\n Organizacija je saopćila da je najmanje 1.361.308 ljudi novoraseljeno, uključujući 1.042.114 interno raseljenih i 319.194 koji su pobjegli u susjedne države.\n “Najveći broj raseljenih osoba zabilježen je u Zapadnom Darfuru (23,86 posto), Bijelom Nilu (19,65 posto), oko rijeke Nil (15,64 posto) i sjevernim državama (13,93 posto)”, saopćio je IOM.\n Naveo je da je najmanje 80.000 ljudi pobjeglo iz Sudana u Čad, 69.112 ljudi u Južni Sudan, 132.364 ljudi u Egipat, 26.818 u Etiopiju, 9.823 u Centralnoafričku Republiku i 1.077 ljudi u Libiju.\n Prema podacima lokalnih ljekara, najmanje 863 civila su ubijena, a 3.531 ranjen od izbijanja sukoba 15. aprila.\nBez vlade od oktobra 2021.\n Posljednjih mjeseci se raspiruju neslaganja između dvije strane oko integracije RSF-a u oružane snage – ključnog uslova sudanskog sporazuma o tranziciji s političkim grupama.\n Nakon prvih razgovora Saudijskoj Arabiji, vojska i RSF potpisali su 11. maja deklaraciju o predanosti zaštite civila u Sudanu. Uprkos sporazumu, sukobi su nastavljeni između dva vojna rivala, posebno u glavnom gradu Kartumu.\nSudan je bez funkcionalne vlade od oktobra 2021, kada je vojska smijenila prijelaznu vladu premijera Abdalle Hamdoka i proglasila vanredno stanje u potezu koji su političke snage osudile kao puč.', 'Rimski car Domicijan zapamćen je u historiji po samo jednoj šali, kada je rekao: ”Grozno je biti car, jer svi misle da je tvoja paranoja u vezi s atentatom neosnovana, sve dok te, zapravo, ne ubiju!”\n Ubrzo nakon toga Domicijan je ubijen.\n U tom kontekstu britanski historičar Simon Sabag-Montefoire, u članku koji je objavio američki magazin Time, kaže da je ekstremna budnost osnovno raspoloženje tiranije koja mora živjeti u ovom stanju, ne samo zato što je tiranin zaista u opasnosti od svrgavanja i okružen je neprijateljima nego i zato što njegova tiranija zahtijeva od naroda da bude uplašen i izoliran, a zatim i spreman za ekstremna rješenja.\n Ruski predsjednik Vladimir Putin živi je dokaz ove enigme.\n Kada je riječ o nedavnom napadu dronom na Kremlj, Montefoire je prokomentirao da je to, možda, bilo djelo ukrajinskih frakcija ili šireg unutrašnjeg aparata Kremlja, ili “lažna” operacija samog režima, ali je bilo neizbježno da diktatura tvrdi kako je to bio pokušaj atentata na Putina.\n‘Po čemu će me historija pamtiti?’\n Smatra da je to apsurdno, jer svi znaju da predsjednik ne živi u Kremlju, već izvan Moskve, u veličanstvenoj vili Novo-Ogarjevo.\n Ipak, Domicijan bi suosjećao s tim, jer Putin ima sve razloge da strahuje od atentata.\n Historičar smatra da je to kliše o Putinu koji puni redove zapadnih medija, kao i o njegovim prethodnicima Josifu Staljinu, Petru Velikom i Ivanu Groznom – da su paranoični do razine ludila.\n To je kliše koji ignorira i pogrešno shvata prirodu diktature, posebno u Rusiji.\n Montefoire navodi da se svi apsolutistički režimi u svjetskoj historiji oslanjaju na prinudu kako bi slomili opoziciju i održali se na vlasti, stvarajući tako unutrašnje neprijatelje koji samo nasiljem mogu zbaciti vladara.\n Svi takvi režimi koriste rat i ksenofobiju da nadahnu i kontroliraju vlastiti narod, čime se stvara još jedna legija neprijatelja.\n Montefoire ističe da Putin poznaje historiju tiranina, a posljednjih godina stalno je postavljao pitanje historičarima: “Po čemu će me historija pamtiti?”\n Njegova izolacija tokom pandemije korona virusa učinila ga je jednim od najopasnijih ljudi u historiji, kazao je.\n No, historija, također, otkriva šta se dešava kada carevi padnu.\n‘Nikad ne znate kada će vam to doći’\n Nikita Hruščov je 1964. godine imao sreću da je zbačen i da se povukao tek nakon što je riskirao nuklearni rat i donio neviđeno nacionalno poniženje u Kubanskoj raketnoj krizi, iako je njegov nasljednik Leonid Brežnjev predložio da bude ubijen.\n Historičar nastavlja da pobjeda ruskog vladara čini neranjivim i gotovo svetim, ali ga poraz izlaže opasnosti od najbližeg okruženja, ministara i generala.\n Dok se razmišlja o carevima koje svrgavaju mase, većinu zapravo uništavaju njihove najbliže kolege duboko unutar vlastitih palača.\n Kada ruske vođe padnu, osveta obično dolazi od najbližih saradnika, zaključuje se u članku.\n Kako se Staljin našalio: ”Kada hodate hodnicima, nikad ne znate kada će vam to doći.”\n Putin nije paranoičan, uvijek ima razloga biti na oprezu.\nDomicijan bi suosjećao s tim.', 'Njemačka vlada je pozvala turskog ambasadora u Berlinu nakon kritike njemačkog pravosuđa potaknute nedavnim pretresom kod turskih novinara, saopćilo je njemačko ministarstvo vanjskih poslova.\n “Turski amabsador, kojeg smo danas pozvali na razgovor, obaviješten je o tome da savezna vlada odlučno odbija optužbe turske vlade u vezi sa slobodom govora, s medijskim slobodama i s njemačkim pravosuđem”, objavilo je na Twitteru njemačko ministarstvo vanjskih poslova.\n Poziv na razgovor koji se događa pet dana prije drugog kruga predsjedničkih izbora u Turskoj, odgovor je na sličnu odluku koju su turske vlasti donijele 17. maja u vezi njemačkog ambasadora, piše AFP prenosi Hina.\n Ta je odluka donesena nakon pretresa u Frankfurtu kod dvojice turskih novinara dnevnog lista sklonog Erdoganovoj vladi, tvrdi francuska novinska agencija.\nZaplijenjen uređaji za pohranjivanje podataka\n Tursko ministarstvo vanjskih poslova osudilo je tada “neopravdano hapšenje dvojice predstavnika frankfurtskog ureda lista Sabah“, što je, kako je navelo, “pokušaj zastrašivanja i uznemiravanja turskog medija”.\n Državno tužilaštvo u Darmstadtu, u Njemačkoj, odgovorilo je da nije bilo privođenja, potvrdivši pretres kod dvojice novinara tokom kojega su zaplijenjeni “elektronski uređaji za pohranjivanje podataka i drugi dokazni materijal”.\n Dnevni list tvrdi da su uhapšeni pošto su ih tužili pristaše Fethullaha Guelena koji već dugo živi u Sjedinjenim Američkim Državama i kojeg Ankara optužuje da je 2016. planirao državni udar.\n“Hapšenje turskih novinara zbog njihovih napisa o terorističkoj organizaciji Feto (kratica koju Ankara upotrebljava za Guelenov pokret) očita je povreda medijske slobode”, reagirao je na Twitteru glasnogovornik turskog predsjednika Fahrettin Altun što su optužbe koje je njemačka strana odbacila.', 'U Turskoj traje kampanja pred drugi krug predsjedničkih izbora, koji se održava za sedam dana.\n Oporavak od dva potresa koja su pogodila jug Turske u februaru među najvažnijim je pitanjima.\nPredsjednik Erdogan obišao je pogođeno područje i susreo se s pristalicama.', 'Grčki premijer Kyriakos Mitsotakis, čija je desničarska stranka Nova demokratija osvojila najviše glasova na parlamentarnim izborima u nedjelju, pozvao je danas na još jedne izbore, “možda 25. juna”, u pokušaju da osvoji apsolutnu većinu, prenosi agencija Beta, pozivajući se na AFP.\n “Idemo ka novim izborima… što je prije moguće, možda 25. juna”, rekao je Mitsotakis poslije sastanka s predsjednicom Grčke Katerinom Sakellaropoulou.\n Nova demokratija osvojila je 40,79 posto glasova, znatno ispred ljevičarske Syrize bivšeg šefa vlade Alexisa Tsiprasa, koja je osvojila 20 posto glasova, pokazuje prebrojavanje glasova s gotovo svih biračkih mjesta. Socijalisti Pasok-Kinala zauzeli su treće mjesto sa 11,46 posto glasova. Odziv birača bio je 61 posto, prenose agencije.\nBonus od 50 zastupničkih mjesta\n Mitsotakis je sinoć proglasio pobjedu, rekavši kako ta pobjeda predstavlja “politički zemljotres” koji otvara put za još jedno glasanje. To je “dokaz da Nova demokratija ima zeleno svjetlo građana da sami vladamo”, rekao je Mitsotakis, objašnjavajući kako je potrebno drugo glasanje da bi se osvojila apsolutna većina za formiranje stabilne vlade.\n Izbori su u nedjelju održani po novom zakonu o proporcionalnom predstavljanju što otežava bilo kojoj stranci da osvoji dovoljno zastupničkih mjesta da sama formira vladu. Ali zakon će biti ponovno promijenjen za sljedeće izbore, prelazeći na sistem koji nagrađuje vodeću stranku bonusima i olakšava joj da osvoji parlamentarnu većinu.\n Mitsotakis, koji želi biti ponovno izabran na četiri godine, odbacio je ranije mogućnost formiranja koalicije jer u Grčkoj politička kultura nije zasnovana na kompromisu zbog lošeg iskustva s neslogom kratkotrajnih koalicijskih vlada.\n Novoj demokratiji, koja je osvojila 146 mjesta u jednodomnom parlamentu sa 300 mjesta, nedostajalo je još pet za apsolutnu većinu i samostalno formiranje vlade. Bonus koji će važiti na narednim izborima daje stranci s najviše osvojenih glasova do 50 dodatnih zastupničkih mjesta. Na taj način bi Nova demokratija, ukoliko postigne sličan rezultat kao u nedjelju, mogla osvojiti apsolutnu većinu.\nŽeljeznička nesreća i skandal prisluškivanja\n Mitsotakis je 28. marta raspisao parlamentarne izbore mjesec dana poslije željezničke nesreće koja je pokazala duboke manjkavosti državnog sistema zbog čega je opala dugogodišnja podrška njegovoj vladajućoj stranci. Vladu je pogodio i skandal prisluškivanja novinara i istaknutih političara špijunskim softverom na njihovim telefonima. Ta otkrića su produbila nepovjerenje među političkim strankama, prenose agencije.\nNa vlasti od 2019. godine Mitsotakis (55) je ostvario neočekivano visok privredni rast, nagli pad nezaposlenosti i doveo državu na ivicu povratka na solidnu investicijsku ocjenu na globalnom tržištu obveznica prvi put otkako je izgubila pristup tom tržištu 2010. godine, na početku finansijske krize. Međutim, Grčka i dalje ima veliki javni dug više od 170 posto svog BDP-a. Inflacija je prošle godine bila gotovo deset posto, što je dodatno pogoršalo teškoće stanovništva.', 'Državni zbor, odnosno Skupština Slovenije, priznala je holodomor, vještački stvorenu glad u Ukrajini 1932-33 koja je odnijela milione života, kao čin genocida, javljaju tamošnji mediji i dodaju kako su sve stranke podržale ovu rezoluciju osim ljevičarske stranke Levica.\n Ovim potezom se zvanična Ljubljana svrstala među dvadesetak svjetskih država koje su priznale holodomor kao genocid koji su počinile sovjetske vlasti nad ukrajinskim stanovnicima.\n Navodi se kako je usvajanje deklaracije način izražavanja solidarnosti Slovenije sa narodom Ukrajine i kao način obrazovanja i informiranja javnosti o ovom historijskom zločinu. Mediji prenose kako je debatu prije glasanja obilježilo slaganje i podržavanje rezolucije iz svih stranaka osim Levice.\n Jani Prednik, lider Socijaldemokrata i jedan od predlagatelja deklaracije, istakao je važnost priznanja holodomora kao genocida na njegovu 90. godišnjicu jer je riječ o, kako je istakao, „jednoj od najvećih humanitarnih katastrofa i zločina nad čovječnosti 20. stoljeća“.\nZahvala Zelenskog\n Dodao je kako se procjenjuje da je zbog gladi preminulo između 4,5 i sedam miliona ljudi, a Prednik je u svom izlaganju kao glavnog krivca za katastrofu označio namjerno otimanje žitarica koje su provodile sovjetske vlasti.\n Predsjednik Ukrajine Volodimir Zelenski zahvalio se parlamentarcima iz Slovenije zbog usvajanja rezolucije i iskazao zahvalnost što su se sjetili miliona žrtava holodomora, genocida provedenog u Ukrajini 1932. i 1933. godine.\n Samuel Žbogar, državni tajnik u Ministarstvu vanjskih poslova Slovenije, kazao je kako Vlada podržava deklaraciju.\n„Vlada se pridružuje osudi tragedije koja je dovela do patnji i smrti miliona Ukrajinaca i žitelja drugih sovjetskih republika“, naveo je on i povukao paralelu sa aktuelnim ratom u Ukrajini istaknuvši rusko otimanje ukrajinskih rezervi žitarica.', 'Francuski ministar odbrane Sebastien Lecornu branio je pred Narodnom skupštinom Vladin zahtjev za 413 milijardi eura u narednih sedam godina za razvoj vojske, rekavši da je cilj “popravak” odbrambenog alata koji je “oštećen”.\n Otvarajući raspravu o Nacrtu zakona o vojnom budžetu 2024 – 2030, branio je tekst koji “ne predlaže radikalni prekid s našim povijesnim modelom”, ali predlaže njegovu “prilagodbu” u kontekstu “jače konkurencije između velikih sila, kao posljedica širenja nuklearnog oružja”.\n Objasnio je da tekst ima za cilj “nastaviti popravljati odbrambeni alat koji je oštećen u prošlosti kao rezultat kratkoročnih politika”, posebno u smislu modernizacije nuklearnog odvraćanja, poboljšanja tretmana trupa, kao i ulaganja u kibernetičke, svemirske i pomorske oblasti.\n Očekuje se da će se rasprava brzo usmjeriti na pitanje dijela bruto domaćeg proizvoda (BDP) koji se izdvaja za odbrambenu potrošnju, a koji se Francuska obvezala podići na dva posto, u skladu s onim što zahtijeva njeno članstvo u NATO-u.\n Lecornu je istaknuo kako se očekuje da će taj cilj biti ostvaren do 2027. godine, odnosno na kraju drugog petogodišnjeg mandata predsjednika Emmanuela Macrona.\nProjekt suočen s kritikama protivnika\n Projekt se suočava s kritikama protivnika, jer se najznačajnije povećanje budžeta za vojnu potrošnju ostavlja za period nakon kraja Macronovog drugog mandata.\n Lecornu je naglasio da su povećanja državnog budžeta za francusku vojsku krenula od prvog predsjedničkog mandata.\n Ministar je istaknuo da “vojna potrošnja mora ostati održiva za naše javne finansije”, dok opozicija poziva na veća ulaganja Vlade na ovom polju tokom sadašnjeg predsjedničkog mandata.\n Objasnio je da su dodatna ulaganja definirana ”prema potrebama” vojske i ”proizvodnim kapacitetima naše industrije”.\n Međutim, opozicija je izrazila zabrinutost zbog kašnjenja isporuke velikog broja teške opreme, poput oklopnih vozila “Scorpion”, borbenih aviona “Rafale”, odbrambenih i ofanzivnih fregata.\n Zastupnici ljevice predstavili su kontraprojekat koji poziva na izlazak iz združene komande NATO-a i preispitivanje “privilegiranog partnerstva” s Njemačkom.\nTakođer, ekolozi i komunisti protive se izgradnji novog nosača aviona.', 'Približno 337 miliona godina ljudskih života izgubljeno je u prve dvije godine pandemije COVID-a 19, bolesti koja je izazvala preranu smrt miliona oboljelih, objavila je Svjetska zdravstvena organizacija (WHO).\n U svome saopćenju je WHO ukazao na razorne posljedice javnozdravstvene krize koju je izazvao COVID-19, navodeći brojku od 336,8 miliona godina ljudskih života izgubljenih tokom 2020. i 2021. godine, prenosi Hina pozivajući se na AFP.\nPreuranjena smrt\n Iako je pandemija službeno usmrtila gotovo sedam miliona ljudi, vjeruje se da je tačnija brojka blizu 20 miliona. U izvještaju WHO-a se navodi kako je ne samo virus već i zdravstvena kriza koju je izazvao skratila živote miliona ljudi.\n I dok je službeno zabilježeno 5,4 miliona preminulih od COVID-a 19 2020. i 2021. godine, podaci o preuranjenoj smrti govore da je u tom periodu umrlo 14,9 miliona ljudi.\n “To je kao da gubite 22 godine života na svaku preranu smrt”, rekla je Samira Asma iz odjela za analitiku i bazu podataka WHO-a.\n Broj izgubljenih godina života je razlika između životne dobi pojedinca i očekivanog životnog vijeka.\nUpitna pouzdanost podataka\n Najnoviji službeni podaci WHO-a pripisuju COVID-u 19 smrt 6,9 miliona ljudi, no brojne države nisu poslale pouzdane podatke te je WHO sklon procjeni da je od te bolesti, čiji je uzročnik virus SARS-Cov-2, umrlo najmanje 20 miliona ljudi.\nČak 44,9 posto preranih smrti dogodilo se kod osoba u dobi između 55 i 75 godina, 30,2 posto kod osoba mlađih od 55 godina te 25 posto kod starijih od 75 godina.', 'U Grčkoj se održavaju parlamentarni izbori, a do 14 sati na birališta je izašlo gotovo 32 posto glasača.\n Birališta su otvorena jutros u 7 sati, a predizborne ankete pokazuju da bi rezultati nekoliko stranaka mogli biti izjednačeni.\n Očekivanja su da nijedna stranka neće osvojiti dovoljan broj glasova za samostalno formiranje skupštinske većine i nove vlade.\n Konzervativna Nova demokratija i ljevičarska Syriza trebale bi osvojiti najveći broj mandata u parlamentu, koji ima 300 zastupnika.\n Pravo glasa ima oko 10 miliona građana, a izborni prag je tri posto.\nSve iz Atine prati Zoran Kosanović.', 'Migracija iz Rusije u susjednu Finsku bila je na rekordno visokom nivou prošle godine, viša nego i poslije raspada Sovjetskog Saveza prije više od 30 godina, saopćio je Zavod za statistiku Finske, prenosi agencija Beta pozivajući se na AP.\n Statistički zavod saopćio je kako je, prema zvaničnim podacima za 2022. godinu,\xa0više od 6.000 ljudi migriralo iz Ruske Federacije u Finsku.\n Približno 94 posto njih \xa0je imalo\xa0rusko državljanstvo, a među njima muškaraca i žena ima gotovo podjednako.\n Kada se Sovjetski Savez raspao krajem 1991. godine, približno 5.500 ljudi migriralo je u Finsku te godine, navode agencije.\nMigracije povezane sa mobilizacijom\n Od 1992. do 1995. godine u Finsku je dolazilo godišnje u prosjeku između 1.700 i 2.600 ljudi, navodi Zavod, te dodaje kako do 2021. broj migranata nije prelazio 3.100 godišnje.\n Juhana Nordberg iz Zavoda za statistiku ističe kako je migracioni val povezan sa invazijom Rusije na Ukrajinu jer je najviše ljudi došlo od maja do decembra prošle godine.\n Zavod je prošle sedmice saopćio kako je približno 1.100 ruskih državljana do sada tražilo azil u Finskoj kako bi izbjegli mobilizaciju u Rusiji.\nMeđu državama Europske unije Finska ima najdužu granicu\xa0s Rusijom od 1.340 kilometara.', 'Svećenstvo Katoličke crkve seksualno je zlostavljalo oko 2.000 djece u saveznoj američkoj državi Illinois od 1950-ih do 2010-ih godina, izjavio je tužilac te države u novom izvještaju.\n U izvještaju se iznose detalji o tome kako su crkveni lideri često tolerirali i krili zlostavljanje.\n Na 696 stranica državni tužilac Ilinoisa Kwame Raoul iznio je optužbe za zlostavljanje protiv 451 katoličkog svećenika u šest biskupija, prenosi Beta, pozivajući se na Reuters.\n Najmanje 1.997 djece, navodi se, seksualno je zlostavljano u posljednjih sedam desetljeća.\n U izvještaju su prvi put objavljena imena 149 svećenika protiv kojih su postojale kredibilne optužbe za seksualno zlostavljanje.\nZlostavljačima omogućeno da se kriju\n Izradu izvještaja je 2018. godine naložila Raoulova prethodnica Lisa Madigan, koja je Katoličku crkvu optužila da je prijavila manji broj slučajeva, jer je u svojim redovima prvobitno identificirala 103 osobe odgovorne za zlostavljanje.\n “Višedecenijske odluke i politika katoličkih lidera omogućili su dobro poznatim zlostavljačima da se kriju”, rekao je Raoul.\n Izvještaj je dio više istraga širom svijeta o seksualnom zlostavljanju u Katoličkoj crkvi i čestoj praksi da se odgovorni ne kažnjavaju, već prebacuju na druga mjesta, što je u opasnost dovodilo još veći broj djece.\n Ti skandali uništili su reputaciju Katoličke crkve i predstavljaju veliki izazov za papu Franju, koji je tokom posljednjih deset godina usvojio niz mjera čiji je cilj pozivanje na odgovornost većeg broja svećenika, s djelimičnim rezultatima.\nIzvor: AgencijePovezane Iz programa  KontekstU Ka\xadtoličkoj crkvi se gov\xadori o uk\xadlan\xadjan\xadju celi\xadba\xadta / Kon\xadtekst Nano\xadvo se javnost u regi\xadji, a nakon pisan\xadja hrvatskih medi\xadja, suoči\xadla s potres\xadnim sv\xadje\xaddočen\xadji\xadma žr\xadta\xadva ped\xadofil\xadi\xadje u re\xaddovi\xadma Ka\xadtoličke crkve.playPublished On 19 Apr 202319 Apr 2023Tužitelj Mary\xadlan\xadda: Ka\xadtolič\xadki svećeni\xadci zlostavl\xadjali sto\xadtine djece U izv\xadješ\xadta\xadju Ure\xadda državnog tužitel\xadja amer\xadičke savezne države piše da je 156 pri\xadpad\xadni\xadka ka\xadtoličkog svećen\xadst\xadva zlostavl\xadja\xadlo na\xadj\xadman\xadje 600 djece duže od 60 go\xadd\xadi\xadna.Published On 06 Apr 202306 Apr 2023Por\xadtu\xadgal: Ka\xadtolič\xadka crk\xadva izvini\xadla se žrt\xadva\xadma sek\xadsu\xadalnog zlostavl\xadjan\xadja Proc\xadjen\xadju\xadje se da je na\xadj\xadman\xadje 5.000 djece bilo izloženo zlostavl\xadjan\xadju od člano\xadva Crkve.Published On 05 Mar 202305 Mar 2023Por\xadtu\xadgal: Od 1950. u Ka\xadtoličkoj crkvi 4.815 žr\xadta\xadva ped\xadofil\xadi\xadjeHil\xadjade mal\xadol\xadjet\xadni\xadka bili su žrtve sek\xadsu\xadalnog nasil\xadja un\xadutar por\xadtu\xadgalske Ka\xadtoličke crkve, doz\xadna\xadje se iz izv\xadješ\xadta\xadja neza\xadv\xadisne komisi\xadje.', 'Završen je trodnevni samit G7 u Japanu, a članice ovog ekonomskog bloka obećale su veću podršku Ukrajini u ratu s Rusijom.\n Dok se predsjednik Volodimir Zelenski sastao sa čelnicima G7 u Hirošimi, ruske snage su zauzele Bahmut, grad na prvoj liniji, gdje borbe bjesne mjesecima.\n Zelenski tvrdi da grad nije pao.\nIz Hirošime izvještava James Bays.', 'Američka je administracija odbacila navode o umiješanosti u napad u ruskoj regiji Belgorod, u blizini ukrajinske granice.\n Ruski mediji su objavili snimke uništenih borbenih vozila zapadne proizvodnje, među kojima su i američka – ali su iz State Departmenta naveli kako nisu ohrabrivali niti omogućavali udare na području Rusije.\n U sukobima koji su u Belgorodskoj regiji izbili u ponedjeljak, prema tvrdnjama ruske strane, ubijeno je najmanje 70 osoba koje službena Moskva naziva ukrajinskim saboterima.\n Razgovarali smo s Iljom Ponomarjovom o ciljevima Legije slobodne Rusije, koja je preuzela odgovornost za napad u Belgorodu.\n\xa0', 'Desničarski izraelski ministar sigurnosti Itamar Ben-Gvir u nedjelju je posjetio kompleks džamije Al-Aksa, i rekao da je Izrael tamo “glavni”, što je palestinska strana osudila, nakon više mjeseci nasilja i povišenih napetosti, prenosi Hina.\n Ben-Gvir je to rekao tokom ranojutarnjeg posjeta području koje Jevreji nazivaju Brdo hrama, a Palestinci Plato džamija, nekoliko dana nakon što su se grupe jevrjeske omladine potukle s Palestincima i izvikivale rasističke slogane tokom nacionalističkog marša kroz Stari grad u Jerusalemu.\n “Sretan sam što se uspinjem na Brdo hrama, najvažnije mjesto za narod Izraela”, kazao je Ben-Gvir tokom posjete mjestu, koje predstavlja najosjetljiviju dodirnu tačku između muslimana i Jevreja u Jerusalemu, koja je poprište neprestanih sukobljavanja.\n Napetosti oko Brda hrama 2021. doprinijele su izbijanju 10-dnevnog rata s\xa0 skupinom Hamas koja upravlja Pojasom Gaze.\nHamas upozorio da će reagovati\n Hamas je u više navrata upozorio da će reagirati na ono što smatra jevrejskim upadima na mjesto, za koje, prema sporazumu radi obuzdavanja tenzija, brine Jordan.\n “Sve prijetnje Hamasa neće pomoći, mi smo glavni ovdje u Jerusalemu i u cijeloj zemlji Izrael”, poručio je Ben-Gvir.\n Prema sporazumu, nemuslimani mogu posjetiti mjesto u središtu Starog grada, no nije im dozvoljena molitva. Međutim, jevrejski posjetitelji sve češće tu zabranu ignoriraju.\nPalestinci posjetu smatraju provokacijom\n Palestinci to smatraju provokacijom i boje se da Izrael namjerava preuzeti kontrolu nad svetištem.\n Glasnogovornik palestinskog predsjednika Mahmuda Abasa je rekao da Ben-Gvirov “upad u dvorište džamije Al-Aksa, rano ujutro, poput lopova, neće promijeniti stvarnost i neće nametnuti izraelski suverenitet nad njom”.\n Glasnogovornik Hamasa je kazao da će Izrael snositi posljedice zbog Ben-Gvirovog “divljačkog napada” na džamiju i pozvao je Palestince da povećaju broj svojih posjeta i “stoje kao bedem ususret svim pokušajima da je se oskvrne i učini jevrejskom”.\n Izrael je osvojio Stari grad Jerusalem, koji uključuje Al-Aksu i okolni Zid plača, tokom rata 1967.\nIzrael je otada anektirao Istočni Jerusalem, što međunarodna zajednica ne priznaje, i cijeli grad smatra svojom vječnom i nepodijeljenom prijestolnicom. Palestinci Istočni Jerusalem žele za glavni grad svoje buduće države.', 'Rusija tvrdi da je digla borbeni avion Su-27 kako bi “spriječila kršenje državne granice” od dva strateška bombardera američkih zračnih snaga koji su letjeli iznad Baltičkog mora.\n Rusko Ministarstvo odbrane saopćilo je da je vojska spriječila bilo kakvu povredu granice od američkih aviona i da je “let ruskog lovca izveden u strogom skladu s međunarodnim pravilima za korištenje zračnog prostora”.\n “Nakon što se strani vojni avion udaljio od ruske državne granice, ruski se lovac vratio u bazu”, tvrdi Ministarstvo odbrane.\n “Posada ruskog lovca klasificirala je zračne mete kao dva strateška bombardera B-1B američkih zračnih snaga”, rečeno je.\n Glasnogovornik Pentagona, brigadni general Pat Ryder, potvrdio je da je Rusija presrela američke avione, rekavši da su bombarderi B-1 sudjelovali u planiranoj vježbi u Evropi i da je interakcija ruskog lovca s američkim avionima bila “sigurna i profesionalna”.\n‘Ništa značajno za izvijestiti’\n “Imamo dva bombardera B-1 koji su dio bombarderske operativne grupe… kojima redovno letimo širom svijeta u raznim zemljama. Ovo je dugo planirana vježba u Evropi i, koliko sam shvatio, bila je to sigurna i profesionalna interakcija s ruskim avionima. Ništa značajno za izvijestiti na tom planu”, kazao je novinarima.\n Rusko presretanje američkih bombardera najnovije je u nizu zračnih interakcija koje uključuju ruske, američke i NATO avione usred napetosti u odnosima nakon invazije Moskve na Ukrajinu u februaru prošle godine.\nU martu se američki dron za nadzor srušio u Crno more nakon što su ga presreli ruski avioni u međunarodnom zračnom prostoru.', 'Hakerska grupa pod pokroviteljstvom kineske države infiltrirala se u glavne infrastrukturne mreže SAD, saopćili su Washington, njegovi zapadni saveznici i Microsoft, upozorivši da bi se slične kampanje mogle dogoditi širom svijeta.\n Vlasti zadužene za informatičku sigurnost u SAD-u, Kanadi, Velikoj Britaniji i na Novom Zelandu upozorile su u zajedničkoj izjavi na “niz aktivnosti” koje se povezuju s “cyber akterom poznatim i kao Volt Typhoon pod pokroviteljstvom kineske države”.\n “Ta aktivnost utječe na mreže glavnih infrastrukturnih sektora SAD-a” i subjekt koji izvodi napade “mogao bi primijeniti iste metode … širom svijeta”, dodali su, prenosi Hina, pozivajući se na AFP.\nUgrožena komunikacija SAD-a i Azije\n Microsoft je u odvojenom saopćenju rekao da je “Volt Typhoon” aktivan od sredine 2021. godine te da je, između ostalog, ciljao važnu infrastrukturu na otoku Guam, gdje je velika američka vojna baza u Tihom okeanu.\n Ta bi kampanja mogla “poremetiti\xa0važnu komunikacijsku infrastrukturu između\xa0SAD-a i azijskog područja u budućim krizama”, upozorio je Microsoft.\n“Uočeno ponašanje navodi na zaključak da se zlonamjerni akter namjerava baviti špijunažom i zadržati pristup [infrastrukturi] što duže bude moguće a da ostane neprimijećen”, dodala je američka tehnološka grupacija.', 'Države na istočnom krilu Sjevernoatlantske alijanse od početka ruske invazije u Ukrajini ubrzano moderniziraju svoje armije, pa je Češka objavila novu odluku o kupovini 246 borbenih vozila CV90 iz Švedske za 2,5 milijarde eura, dok je Poljska saopćila kako će ove godine nabaviti i nove podmornice u programu “Kit ubica”.\n Češka će kupiti 246 borbenih vozila CV90 švedskog proizvodjača BAE Systems s opremom i rezervnim dijelovima uz obuku vojnika za 2,5 milijarde eura.\n Prvih 10 vozila bit će isporučeno 2026. godine, saopćio je u Pragu poslije sjednice Vlade premijer Petr Fiala, prenosi Beta.\nČeška želi njemačke tenkove Leopard\n Vojska Češke planirala je prvobitno kupiti 210 borbenih vozila, ali je zbog rata u Ukrajini nastojala požuriti s nabavkom i isporukom, tako da kupuje 36 vozila više.\n Vlada je ocijenila ugovor kao povoljan jer garantira uključenje 30 kompanija češke vojne industrije s kojima je kompanija BAE Systems potpisala ugovore o saradnji na raznim projektima u vrijednosti od 40 posto ugovorene nabavke.\n Ministrica odbrane Jana Černochova kazala je kako će početi i pregovori o kupovini tenkova Leopard njemačke proizvodnje u verziji 2A8.\n “S Njemačkom ćemo pregovarati o kupovini približno 70 tenkova. Mogli bi biti isporučeni do 2030. godine. Još kada sam preuzela funkciju rekla sam kako je moj prioritet teška brigada”, kazala je ona.\n Susjedna Poljska, poslije ugovora uglavnom sa Sjedinjenim Američkim Državama i Južnom Korejom o kupovini američkih tenkova Abrams i korejskih K2 Black Panther, haubica Krab i K9, američkih višecevnih bacača HIMARS i CHUNMOO, borbenih aviona FA-50 i američkih F-35, modernizira i ratnu mornaricu kupovinom podmornica.\nPoljska pokreće program ‘Kit ubica’\n “Pokrećemo program ‘Kit ubica’. Još ove godine krećemo u nabavku podmornica s nužnim tehnologijama. Podmornice moraju biti u stanju koristiti torpeda, ali i rakete”, kazao je poljski ministar odbrane Mariusz Blaszczak, ali nije precizirao koliko podmornica i kakve Poljska želi kupiti još ove godine.\n Ministar je ubrzano naoružavanje Poljske pravdao pokušajima Rusije da obnovi svoju imperiju.\n“Ta imperija je uvijek bila prijetnja za slobodni svijet. Bila ona bijela ili crvena, kao što je sada ova [ruskog predsjednika Vladimira] Putinova, uvijek je postupala na isti način vršeći ratne zločine”, rekao je Blaszczak.', 'Kineski predsjednik Xi Jinping predstavio je veliki plan za razvoj centralne Azije, od izgradnje infrastrukture do jačanja trgovine, preuzimanjem nove vodeće uloge u regiji koja je tradicionalno bila ruska sfera utjecaja.\n Kina je spremna koordinisati razvojne strategije s Kazahstanom, Kirgistanom, Tadžikistanom, Turkmenistanom i Uzbekistanom i unapređivati modernizaciju svih, rekao je Xi u obraćanju na samitu Kine i centralne Azije u sjeverozapadnoj Kini, piše Reuters, prenosi Hina.\n “Ovaj je samit dodao novi poticaj razvoju i revitalizaciji šest zemalja i ubrizgao snažnu pozitivnu energiju u regionalni mir i stabilnost”, rekao je Xi kasnije na konferenciji za novinare sa svojim centralnoazijskim kolegama.\n “Zajedno ćemo poticati novu paradigmu duboko komplementarne saradnje na visokom nivou u kojoj svi dobivaju”, dodao je.\nEnergetski bogata regija\n Kina se svojim angažmanom postavila na čelo utrke za politički utjecaj i energetske resurse u energetski bogatoj regiji, gdje je Rusija zaokupljena ratom u Ukrajini, a američko prisustvo u regiji se smanjilo.\n Pet bivših sovjetskih republika, s mrežom trgovačkih koridora, nudi Kini alternativne smjerove za prijevoz goriva, hrane i druge robe u slučaju poremećaja.\n Obećanja podrške i saradnje na dvodnevnom samitu predstavljat će kontrast “negativnoj” slici Kine koja će biti predstavljena na samitu čelnika G7 u Japanu u petak, ocjenjuje Reuters.\n Kineska potpora centralnoj Aziji se, također, čini kao protuteža američkim optužbama za njenu diplomatiju prisile.\n Xi je rekao da bi Kina i zemlje centralne Azije trebale produbiti povjerenje i ponuditi “jasnu i snažnu podršku” temeljnim interesima kao što su suverenitet, nezavisnost, nacionalno dostojanstvo i dugoročni razvoj.\n Nije spomenuo Ukrajinu koja je kao i centralnoazijske države bila dio Sovjetskog Saveza.\n“Kina je spremna pomoći centralnoazijskim zemljama da poboljšaju provedbu zakona, sigurnost i izgradnju odbrambenih sposobnosti”, rekao je.', 'Sinan Ogan, koji je osvojio treće mjesto na prošlosedmičnim predsjedničkim izborima u Turskoj, objavio je svoju podršku aktuelnom predsjedniku Recepu Tayyipu Erdoganu u drugom krugu izbora.\n Kandidat nacionalista objavio je svoju odluku u ponedjeljak, nekoliko dana prije drugog kruga izbora (28. maja) kada će Turci odlučivati hoće li Erdogan ili lider opozicije Kemal Kilicdaroglu voditi državu narednih pet godina.\n U prvoj rundi izbora 14. maja Erdogan je osvojio 49,52 posto i vrlo malo mu je nedostajalo da u prvom krugu ostvari pobjedu.\n Kilicdaroglu, kandidat šestostranačke opozicijske alijanse, osvojio je 44,88 posto, a Ogan, koga je podržavala Alijansa ATA, bio treći sa 5,17 posto glasova.\nStav Stranke pobjede\n Ogan (55), bivši akademik, bio je kandidat alijanse desničarskih stranaka na čelu sa Strankom pobjede koja je poznata po antiimigracijskim stavovima u Turskoj, najvećem domaćinu izbjeglica na svijetu.\n Kilicdaroglu je kazao kako će anulirati mnoge Erdoganove promjene u domaćoj i stranoj politici, kao i u ekonomiji te promjenu ekonomskog programa koji se bavi krizom porasta životnih troškova.\n Erdogan je rekao kako je glas za njega u drugom krugu glas za stabilnost.\nAnalitičari smatraju kako Oganova podrška Erdoganu daje na snazi, ali i dijeli Oganove pristalice. Stranka pobjede će sutra posebno objaviti vlastiti stav o podršci kandidatima u drugom krugu.', 'Otkriće velike ruske rakete unutar Poljske pokrenulo je val političkog optuživanja i upiranja prstom, iako je krivnja očigledno na ministru odbrane i njegovim saveznicima u vladajućoj stranci, piše u tekstu Project Syndicatea Slawomir Sierakowski.\n Što je još gore, dodaje, incident potvrđuje da poljsko nebo nije ni blizu tako bezbjedno kao što tvrde njeni lideri.\n Ruska raketa KH-55 je 16. decembra 2022. preletjela pola Poljske prije nego što je sletjela 12 kilometara izvan Bydgoszcza, grada sa više od 300.000 stanovnika koji je domaćin pet NATO jedinica i Centra za obuku združenih snaga. Najveći NATO proizvođač TNT-a, Nitro-Chem, nalazi se u obližnjoj kompaniji Belmi. Ruska raketa, dizajnirana da nosi nuklearni teret do 200 kilotona – 13 puta veći od bombe bačene na Hirošimu – bila je duga šest metara i teška 1,7 tona. Na sreću, čini se da nije bila naoružana.\n “Jeste li čuli za ovo? Ja nisam, a navodno nije ni poljski premijer Mateusz Morawiecki kao ni ministar odbrane Mariusz Blasucuak”, piše Serakowski u tekstu. Projektil je pronašla žena dok je jahala konja, o čemu su mediji izvijestili 27. aprila. Lokalno stanovništvo sada obilazi područje u potrazi za suvenirima.\nJavna prepirka dobrodošla u Kremlju\n Zatečen, Blaszczak je odmah okrivio dva najvažnija generala poljske vojske, operativnog komandanta general-pukovnika Tomasza Piotrowskog i načelnika štaba generala Rajmunda Andrzejczaka, jer nisu prijavili incident. Ipak, kada su ga novinari pitali o slučaju, Andrzejczak je odgovorio da je “obavijestio svoje nadređene… u vrijeme kada se to dogodilo”, dodajući da “nemam šta sebi zamjeriti po ovom pitanju”.\n A predsjednik Andrzej Duda, šef poljskih oružanih snaga, odbio je smijeniti generale, čak se i pojavljivao s njima na javnim događajima. Govoreći u ime predsjednika, Ured za nacionalnu sigurnost je izvijestio da: “Informacije koje trenutno posjeduje predsjednik Republike Poljske ne opravdavaju donošenje kadrovskih odluka u vezi s najvišim komandnim osobljem Poljske vojske.”\n Ova javna prepirka među najvišim vojnim i civilnim rukovodstvom Poljske mora biti dobrodošla vijest u Kremlju. Nažalost, takve unutrašnje prepirke i zabijanje nožem u leđa karakteriziraju vladu Prava i pravde (PiS) posljednjih šest godina, stoji u tekstu Project Syndicatea.\n Još gore, Onet.pl, jedan od najvažnijih poljskih medija, potvrdio je od tri izvora da Blaszczak laže o tome šta je znao i kada. Centar za zračne operacije je 16. decembra obavijestio Piotrowskog o incidentu, a on je tada naredio da dva borbena aviona – poljski F-16 i američki F-35 da patroliraju tim područjem. Također je obavijestio Andrzejczaka, koji je informaciju prenio svom neposredno nadređenom, ministru odbrane. Blaszczak je tada odlučio da stvar zadrži u tajnosti kako bi izbjegao ispitivanje javnosti. Poslao je samo policijsku patrolu, a ne vojnike, da pretraže lokaciju.\nGrađani nikad nisu upozoreni\n Blaszczakovo zataškavanje značilo je da obični građani nikada nisu bili upozoreni. Šta da je jahač ili neko drugi naišao na naoružanu – ili čak nuklearnu – bojevu glavu? Šta da je detonirala? Imali bismo slučaj ruske agresije na NATO zemlju. Ipak, koliko znamo, poljska vlada čak nije pokrenula to pitanje ni sa Rusijom niti pozvala ruskog ambasadora.\n Nije tajna da Blaszczak dugo želi da se riješi dvojice generala, iako su obojicu visoko cijenjeni u NATO-u. Onet.pl prenosi da je Blaszczak 2021. godine zatražio od predsjednika da smijeni Andrzejczaka s njegove funkcije, zbog Andrzejczakove uloge u vojnoj vježbi koja je završila porazom poljske vojske od Rusije. Izvori Onet.pl tvrde da je ovakav ishod bio planiran kao način da se diskredituje Andrzejczak. Ali navodna zavjera je propala. Kada je Andrzejczak ponudio da se povuče, Duda je odbio njegovu ostavku.\n Sada je raketni incident izazvao još više pitanja i zabrinutosti. Kako je rekao jedan od vodećih poljskih stručnjaka za katastrofe u avijaciji: „Ako je vojska obavijestila ministra o raketi još 16. decembra, zašto je prihvaćena odluka da se ne traži? Jesu li se bojali reakcije glavnog čovjeka Ministarstva odbrane? Ako je tako, to znači da je vladajuća stranka dovela do totalnog kolapsa vojske, jer oficiri nemaju hrabrosti da rade ono što bi trebalo da rade.”\nNezaštićeno nebo iznad Poljske\n Treba se i zapitati o efikasnosti poljske protivzračne odbrane. Prošlog oktobra Blaszczak je na Twitteru napisao: „Izgradili smo višeslojni sistem protivzračne odbrane. Imamo [odbrambene sisteme] Pioruns, setove Pilice, Little Narews, i Patriote. Zahvaljujući naporima vlade PiS-a, naše nebo je sigurno.” Da li je i on tada lagao, pita se autor teksta.\n Mjesec dana prije nego što je sletjela ruska raketa KH-55, zalutala ukrajinska protivzračna raketa doletjela je u Poljsku i ubila dvije osobe u Przewodowu. U to vrijeme, Njemačka je željela dati Poljskoj bateriju raketa zemlja-zrak Patriot, ali je Morawieckijeva antinjemačka vlada odbila ponudu.\n Takođe je odbila da se pridruži koaliciji koju je predložila Njemačka, a koja bi razvila zajednički sistem protivzračne odbrane koji obuhvata 15 evropskih zemalja, iako je nebo Poljske najviše ugroženo. Sada, nakon najnovijih otkrića, ranjivost Poljske više nije upitna.\n“U svakoj normalnoj zemlji, ministar odbrane kojem vojska i predsjednik ne vjeruju, i koji laže o incidentu sa dubokim implikacijama na nacionalnu bezbjednost, već bi bio smijenjen. Ali Poljska kojom upravljaju populisti nije normalna zemlja, a Blaszczak pripada užem krugu ljudi od povjerenja lidera PiS-a Jaroslawa Kaczynskog. On neće izgubiti svoju poziciju, a Poljska će ostati sa nezaštićenim nebom i ministarstvom odbrane koje je u ratu sa svojom vojskom”, zaključuje se u tekstu Project Syndicatea.', 'Kijev, Ukrajina – Ove sedmice je muškarac sa žuto-plavim plastičnim trakama na kacigi i maskirnoj uniformi snimljen kako se vozi na oklopnom vozilu.\n Boje su nepogrešivo ukrajinske državne zastave, ali muškarac, koji se vidi u videu objavljenom u utorak na Telegramu njegove vojne jedinice, ruski je državljanin.\n Odabrao je boriti se za Ukrajinu, a rat se vratio kući u ponedjeljak, u zapadnu rusku regiju Belgorod, koja je mjesecima bila granatirana i napadana, očito ukrajinskim bespilotnim letjelicama.\n Neidentificirani muškarac na videu dio je Ruskog dobrovoljačkog korpusa, vojne jedinice koju su formirali odbjegli krajnje desničarski nacionalisti protjerani iz Rusije.\n Grupa prima samo ruske državljane kao članove.\nKijev se u početku distancirao od Korpusa\n Neki od boraca Korpusa dobrovoljno su se pridružili ukrajinskim snagama 2014. godine, nakon što je Moskva anektirala Krim i potaknula separatističke pobune u regiji jugoistočnog Donbasa, a neki su se pridružili nakon što je posljednji rat počeo u februaru 2022. godine.\n Korpus se sastoji od “desetaka boraca”, rekao je Fortuna, kako sebe naziva jedan od osnivača grupe, na konferenciji za novinare u oktobru.\n Dva mjeseca ranije postali su dio Međunarodne legije Ukrajine, grupe dobrovoljaca iz cijelog svijeta koja je podređena Ukrajinskom ministarstvu odbrane.\n Moskva, koja nerado javno priznaje da se ruski državljani bore za Ukrajinu, okrivila je Kijev za upad, što je brzo demantirano.\n Glasnogovornik Kremlja Dmitrij Peskov, upitan jesu li napadači bili etnički Rusi, kazao je da su to “ukrajinski borci iz Ukrajine”.\n U Ukrajini živi mnogo etničkih Rusa. Ali, oni su i dalje ukrajinski militanti.”\n Ukrajinsko ministarstvo odbrane, zajedno s drugim dužnosnicima u Kijevu, u početku se distanciralo od Korpusa.\n Njihov prvi potvrđeni napad na Rusiju dogodio se 2. marta, nakon što su ušli u dva sela u pograničnoj regiji Brjansk.\n Korpus je potom objavio video svojih boraca kako stoje ispred seoske bolnice i pozivaju Ruse “na nerede i borbu”.\n Guverner Brjanska Aleksander Bogomaz rekao je da su ubili jednog civila i ranili 10-godišnjaka.\n Ruski predsjednik Vladimir Putin nazvao je napad “terorističkim činom”.\nRanjivost ruskih pograničnih regija\n Mihajlo Podoljak, pomoćnik ukrajinskog predsjednika Volodimira Zelenskog, nazvao je te tvrdnje “klasičnom namjernom provokacijom”.\n Ukrajinsko ministarstvo odbrane odbacilo je svoju ulogu u organiziranju napada.\n “To su ljudi koji se oružjem bore protiv Putinovog režima i njegovih pristalica. Možda se Rusi počinju buditi”, kazao je glasnogovornik vojne obavještajne službe Andrij Jusov.\n Korpus je u ponedjeljak počeo drugi, daleko odvažniji prodor u Rusiju.\n Zajedno s Legijom Sloboda Rusije, vojnom jedinicom koja uključuje bivše ruske ratne zarobljenike koji su promijenili stranu, upali su na granični prelaz i proširili se u četvrti Grajvoron u Belgorodu.\n Okrug je s tri strane okružen ukrajinskim teritorijem, ali ga njegova uprava nije uspjela zaštititi rovovima, artiljerijom i protutenkovskim instalacijama.\n Osvajači su imali dva tenka i 10 oklopnih vozila i bili su potpomognuti lakim bespilotnim letjelicama.\n Ubili su graničara, rekao je jedan od boraca dnevniku Novaya Gazeta pod uslovom anonimnosti, navodno su zarobili još jednog i stigli do tri sela, gdje su počeli graditi utvrde i sukobili se s ruskim snagama.\n Upad je istaknuo ranjivost ruskih pograničnih regija, kažu vojni analitičari.\nNapali sjedište Ministarstva unutrašnjih poslova i FSB-a\n “Pokazalo se da Rusija nema rezerve u graničnim regijama i slabe rezerve u operativnoj dubini, što znači da su stanovnici svih okruga koji graniče s Ukrajinom u neposrednoj opasnosti i moraju biti evakuirani”, rekao je za Al Jazeeru Nikolaj Mitrokin sa njemačkog Univerziteta u Bremenu.\n Korpus je tvrdio da je okupirao “komad” Rusije.\n “Situacija u malom, ali našem komadiću domovine je za sada alarmantna i postoji potreba za čišćenjem”, piše u opisu ispod videa koji prikazuje borca Korpusa.\n Do ponedjeljka navečer napali su lokalno sjedište Ministarstva unutrašnjih poslova i FSB-a, glavne ruske obavještajne agencije.\n U utorak je Rusija tvrdila da je ubila “70 ukrajinskih terorista”, što je otprilike broj svih boraca Korpusa.\n Grupa je odgovorila snimkom na kojem se vidi nekoliko boraca zamagljenih lica i tri oklopna vozila.\n Ovaj put Kijev nije odbacio veze s grupom.\n Njihov cilj je “gurnuti neprijatelja kako bi stvorili pojas sigurne zemlje za zaštitu ukrajinskog civilnog stanovništva”, kazao je u ponedjeljak glasnogovornik obavještajne službe Andrij Jusov.\n Neposredniji i važniji cilj je prisiliti Kremlj da rasporedi snage u pograničnim regijama Belgorod, Brjansk i Kursk.\n Raspoređivanje će sigurno smanjiti rusku vojnu moć u Ukrajini prije dugo očekivane protuofanzive, kažu posmatrači.\nNamjeravali stvoriti neonacistički ‘četvrti Reich’\n “Ovo je rizik za Rusiju da se dobro prevari na prvoj liniji”, rekao je kijevski analitičar Igar Tuškevič za Al Jazeeru.\n Krajnje desničarske, ultranacionalističke i bjelačke supremacističke grupe pojavile su se u Rusiji početkom 2000-ih, stvarajući decentralizirani pokret koji je uključivao desetke hiljada ljudi.\n Marširali su urbanim centrima, ubili i ranili stotine radnika migranata iz centralne Azije i Kavkaza, pa čak i kovali planove za rušenje Putinove vlade i stvaranje neonacističkog “četvrtog Reicha”.\n Ukrajinske krajnje desničarske grupe razvijale su se paralelno, ali njihova je ideologija bila drugačija, kazao je Tuškevič, antiimperijalistička “načelno”, manje rasistička i ksenofobična.\nRuski krajnje desničarski ultranacionalisti marširaju u Moskvi 2014. godine (Mansur Mirovalev/Al Jazeera)\n Međutim, u smislu organizacije ruski utjecaj je bio presudan.\n Prije 2014. godine pokreti u obje nacije bili su “amorfne” supkulture mladih, koje su činile “sistem spojenih posuda”, rekao je za Al Jazeeru Vjačeslav Lihačov, kijevski stručnjak za ultranacionalizam.\n‘Za apsolutni slom političkog poretka u Rusiji’\n Kad se Kremlj obračunao s krajnjom desnicom, mnogi su se aktivisti preselili u Ukrajinu, “kako bi se sakrili u poznatom jezičnom i kulturnom okruženju i nastavili indoktrinirati i prenositi svoje iskustvo ukrajinskoj braći”, kazao je.\n Nakon 2014. godine pokret je doživio potop.\n Većina izbjeglica napustila je politiku, ali neki su se nastavili pozicionirati kao “najdesniji Rusi” koji su protiv Putina i evropskog liberalizma, rekao je.\n Među njima su bili i osnivači Korpusa, koji još žele srušiti Putina.\n “Kolaps Rusije omogućit će nam da se vratimo kući”, rekao je Denis Kapustin, osnivač Korpusa, na medijskoj konferenciji u oktobru.\n “Olakšat ćemo potpuni i apsolutni slom političkog poretka u Rusiji.”\n Krupni 39-godišnjak sebe naziva prekaljenim skinheadom, nogometnim navijačem i organizatorom borbi u različitim borilačkim vještinama.\n Živio je u Njemačkoj, gdje ga je policija opisala kao “jednog od najutjecajnijih aktivista” krajnje desnog pokreta.\n Nakon povratka u Rusiju, preselio se u Ukrajinu 2017. godine, gdje je razvio veze s Azovom, pukovnijom poznatom po odbrani južnog ukrajinskog grada Mariupolja prošlog proljeća.\n‘Ekstrem se pomaknuo prema mainstreamu’\n Neki od članova Azova, uključujući odbjegle Ruse, zastupali su krajnje desničarske stavove.\n Američki Kongres zabranio je pukovniji 2018. godine korištenje vojne pomoći koju je dopremio Washington.\n Ukrajinske krajnje desničarske grupe i njihovi novoregrutirani ruski članovi bili su vrlo vidljivi prije rata.\n Organizirali su skupove, napadali romske kampove, tukli proruske političare i LGBTQ aktiviste, sukobljavali se s policijom i gotovo uvijek prolazili bez ikakvih šteta.\n Ali, od početka rata njihov utjecaj je oslabio.\n“Ukrajinsko društvo se nagnulo udesno, ali s druge strane, ekstrem se pomaknuo prema mainstreamu u smislu smanjenog radikalizma”, kazao je Tuškevič.', 'Rusija tvrdi da je u potpunosti zauzela Bahmut u istočnoj Ukrajini, ali Kijev kaže da još kontrolira dio grada.\n Bahmut, koji je nekada imao najmanje 70.000 ljudi, poprište je osam mjeseci dugih žestokih borbi, u najkrvavijoj bici od kako je Rusija napala Ukrajinu u februaru 2022. godine.\n Ruski predsjednik Vladimir Putin čestitao je svojim vojnicima i privatnoj vojsci grupe Wagner na “oslobađanju” grada u nedjelju, ali je ukrajinski predsjednik Volodimir Zelenski rekao da, iako su ruske trupe u Bahmutu, grad “nije okupiran”.\n General Oleksandr Sirskij, komandant kopnenih snaga Ukrajine, kazao je u nedjelju da se ukrajinske trupe približavaju zauzimanju grada u taktičkom okruženju.\n Zamjenica ministra odbrane Hana Maljar rekla je da ukrajinske trupe napreduju “u predgrađima i da su okružile polovinu grada”.\n Ali, zašto je Bahmut, prethodno uspavani i neugledni grad, smješten u regiji rudnika soli u istočnoj Ukrajini, postao toliko značajan u rusko-ukrajinskom ratu?\n Evo šta trebate znati:\nOgraničena strateška vrijednost\n Kako bi Rusija napredovala dalje u Ukrajini i postigla Putinov cilj “oslobađanja Donbasa”, mora zauzeti Bahmut.\n Međutim, ogroman naglasak koji su obje strane stavile na grad daleko nadilazi bilo kakvu stratešku vrijednost.\n Ako bi bilo koja strana potpuno zauzela Bahmut, tada bi se suočila s nizom odbrambenih linija postavljenih oko njega.\n Važnost grada, umjesto toga, leži u simboličnoj težini koju je stekao tokom mjeseci ogorčenih borbi.\n Za Ukrajinu je to postao primjer upornog i odlučnog otpora.\n Grad je bio pozornica nekih od najžešćih borbi od početka ruske invazije.\n Slike krvavog rovovskog rata dijele se na Telegramu, a “Bahmut se drži!” postao je popularan slogan na društvenim mrežama.\n Rusiji je, s druge strane, potrebna pobjeda.\n Nakon početnog napredovanja u prvim mjesecima invazije punog obima, uspješna ukrajinska kontraofanziva vratila je dijelove teritorije u nizu ponižavajućih poraza za ruske snage.\n Dok je ruska vojska gubila ugled, grupa Wagner, ojačana višegodišnjim boravkom u Siriji i raznim afričkim zemljama, krenula je u borbu za Bahmut krajem prošle godine.\n Od tada je ruska ofanziva u Bahmutu postala sinonim za tu grupu, a njen glavni šef Jevgenij Prigožin prozvao je visoke ruske vojne čelnike i javno ih kritizirao jer nisu opskrbili njegove snage s dovoljno municije.\n Pobjeda Rusije u Bahmutu mogla bi se, također, smatrati pobjedom Prigožina i potencijalno povećati njegov ugled u Kremlju.\nŠta bi pad Bahmuta značio za Ukrajinu?\n Govoreći u nedjelju na samitu Grupe sedam (G7) u Hirošimi, Zelenski je rekao da je grad “potpuno uništen”, sugerirajući da bi potencijalni poraz Kijev smatrao pirovom pobjedom Rusije.\n Gubitak grada mogao bi nanijeti udarac moralu Ukrajine nakon toliko mjeseci žestokih borbi.\n Ne zna se tačno koliko je vojnika s obje strane poginulo u borbama, ali Moskva i Kijev tvrde da su ubili stotine u jednom danu.\n To bi se dogodilo u trenutku kada se očekuje da će Ukrajina pokrenuti dugo očekivanu kontraofanzivu, što bi moglo izazvati zabrinutost među ukrajinskim saveznicima.\n U martu je Zelenski kazao da bi pad Bahmuta mogao omogućiti Rusiji da dobije međunarodnu podršku za dogovor koji bi mogao natjerati Ukrajinu na neprihvatljive kompromise.\nŠta bi za Rusiju značilo zauzimanje Bahmuta?\n Pad grada mogao bi podići moral Rusiji, kojoj je potrebna prva velika pobjeda u više od deset mjeseci.\n Od druge polovine 2022. godine izvještaji s prve linije uglavnom su se odnosili na ukrajinski napredak u nekim područjima i zastoj u drugim.\n Rusija je pokrenula nekoliko valova napada bespilotnim letjelicama i projektilima na ukrajinske gradove, ali bez značajnih teritorijalnih dobitaka.\n Putin je u izjavi čestitao i grupi Wagner i regularnim ruskim snagama, što je naznaka da je ruski predsjednik željan zatvoriti teško poglavlje koje je iscrpljivalo resurse u ruskim pokušajima da zauzme regiju Donbas.\n Strateški gledano, pobjeda u Bahmutu mogla bi otvoriti put dalje na zapad, možda do Kramatorska, grada koji je prije rata imao otprilike 150.000 stanovnika.\nMeđutim, Ukrajina je jako utvrdila područja oko grada Bahmuta.', 'U Grčkoj se održavaju parlamentarni izbori.\n Zoran Kosanović javlja da su birališta zatvorena i da se počelo sa objavljivanjem rezultata izlaznih anketa. Po njima Nova demokratija – konzervativna partija trenutnog premijera Kyriakosa Mitsotakisa – vodi na izborima. Prema izlaznim anketama oni su osvojili 40 posto glasova, što nije dovoljno za samostalno formiranje vlade, javlja Kosanović. \n S druge strane, ljevičarska Syriza nekadašnjeg premijera Alexisa Tsiprasa je osvojila oko 30 posto glasova, pokazuju izlazne ankete.\n “Čini se da je sada ključ u rukama treće partije – socijalističkog PASOK-a, koji poručuje da na čelu nove vlade ne želi da vidi ni Mitsotakisa, ni Tsiprasa,” javlja Kosanović.\nNa centralnom gradskom trgu Sintagma u Atini već je počelo slavlje pristalica Nove demokratije, iako još nije dovoljno jasno da li će željeti formirati vladu sa drugom partijom, ili računaju na novo glasanje za 40 dana kada bi se glasalo po novom izbornom zakonu po kome pobjednik izbora dobija bonus od 50 mandata, i to bi bilo dovoljno da samostalno formiraju vladu.', 'Dan pred parlamentarne izbore u Grčkoj, otvorena su birališta za one koji žive u inozemstvu.\n Premijer Kyriakos Mitsotakis i njegov ljevičarski protivnik Alexis Tsipras održali su finalne predizborne skupove.\nJedno od pitanja na izborima je problem s kojim se suočavaju radnici u turističkom sektoru.', 'Sve veći broj turista odlučuje se za posjetu Antarktiku. Naučnici upozoravaju da rastući broj brodova, koji plove s obala Čilea prema južnom polu, predstavlja prijetnju tom netaknutom okolišu.\nLucia Newman izvještava s otoka Navarino.', 'Od 19. do 21. maja, domaćin sam čelnicima Kanade, Francuske, Njemačke, Italije, Velike Britanije, Sjedinjenih Američkih Država i Evropske unije u Hirošimi na samitu G7. Simbolika ove lokacije je moćna i namjerna. Hirošima, grad koji predstavljam tokom svoje političke karijere, uništena je atomskom bombom 1945, kada je prvi put upotrijebljeno nuklearno oružje. Ta strašna historija navela me da svojom životnom misijom učinim rad na nuklearnom razoružavanju i neširenju ovog oružja, motivisan idealom svijeta bez nuklearnog oružja. Prošlost Hirošime danas treba poslužiti kao podsjetnik na ono što se može desiti kada se prekinu red i mir i ustupe mjesto nestabilnosti i konfliktu – podsjetnik koji je danas potrebniji nego ikad tokom proteklih decenija, piše japanski premijer Fumio Kishida u tekstu objavljenom na Foreign Affairsu.\n Svijet se nalazi na historijskoj raskrsnici. Suočava se sa nizom kriza, od klimatskih promjena i pandemija preko prehrambene i energetske nesigurnosti do ruske agresije na Ukrajinu koja je uzdrmala temelje međunarodnog poretka. Na samitu G7 u Hirošimi, koji se odvija u pomenutom kontekstu, moramo snažno pokazati svoju odlučnost da održimo slobodan i otvoren međunarodni poredak zasnovan na vladavini zakona. U isto vrijeme, moramo i pojačati svoju komunikaciju sa državama tzv. globalnog juga. Ruska agresija na Ukrajinu ima razoran utjecaj na život ljudi širom svijeta, posebno na globalnom jugu. Ako ne saslušamo i ne pozabavimo se problemima vezanim za taj utjecaj, nećemo izgraditi povjerenje neophodno da se održi slobodan i otvoren poredak.\nGlobalni ulozi\n U martu sam posjetio Ukrajinu. U Buči sam svojim očima vidio posljedice ruskih zločina, i čuo sam priče onih koji su preživjeli ove brutalne činove. Dok sam tamo boravio, pozvao sam ukrajinskog predsjednika Volodimira Zelenskog da učestvuje u diskusijama na samitu, što svjedoči o zajedničkoj opredijeljenosti članica G7 da nastave podržavati Ukrajinu i da održe oštre sankcije protiv Rusije. U Hirošimi ćemo opet pozvati Rusiju da smjesta i bezuslovno povuče sve snage i opremu iz Ukrajine, i ponovit ćemo da prisvajanje teritorije silom i jednostrani pokušaji da se silom promijene međunarodno priznate granice neće biti dozvoljeni.\n Kao jedina azijska zemlja u G7, Japan je u jedinstvenom položaju da jasno stavi do znanja svijetu kako ruska agresija na Ukrajinu nije samo problem za Ukrajinu ili Evropu, već i prijetnja po sigurnost i prosperitet ljudi u cijelom svijetu. Postupci Rusije narušavaju temelje međunarodnog poretka zasnovanog na vladavini zakona, kršeći osnovne principe zaštićene Poveljom Ujedinjenih naroda. Ukoliko Moskva uspije u Ukrajini, posljedice će potkopati mir i stabilnost ne samo u Evropi, već i u indopacifičkoj regiji, a i šire.\n Također moramo pokazati da ja neodgovorna nuklearna retorika Rusije neprihvatljiva. Odabrao sam Hirošimu za domaćina samita G7 jer nema boljeg mjesta za poslati hitnu poruku, izrečenu uglas od strane sedmorice čelnika: da moramo učiniti sve što je u našoj moći kako bismo nastavili 77-godišnju historiju neupotrebe nuklearnog oružja nakon bombardovanja Hirošime i Nagasakija. S tim ciljem, prioritet mi je fokusirati se na praktične i realistične napore u kretanju ka svijetu bez nuklearnog oružja, sadržane u Akcionom planu iz Hirošime. Ovaj plan poziva na zajedničko prepoznavanje značaja nastavka historije neupotrebe nuklearnog oružja; povećanje transparentnosti; daljnje smanjenje zaliha nuklearnog oružja; osiguravanje nuklearnog neširenja i promovisanje ispravnog shvatanja posljedica upotrebe nukelarnog oružja podsticanjem međunaordnih čelnika i ostalih da posjete Hirošimu i Nagasaki.\n Japan je također u jedinstvenoj poziciji da objasni zašto je „Slobodni i otvoreni Indo-Pacifik“ od suštinskog značaja ne samo za zemlje u našoj regiji. Baš kao što je sudbina Ukrajine neodvojiva od globalnog poretka, takva je i sudbina naše regije – one u kojoj moramo osigurati da saradnja pobijedi konfrontaciju i podjele. Indo-Pacifik pokreće globalni ekonomski rast, ali se i suočava sa nizom sigurnosnih i ekonomskih izazova.\n Tokom moje nedavne posjete Indiji, iznio sam japansku viziju slobodnog i otvorenog Indo-Pacifika, viziju utemeljenu na „donošenju pravila kroz dijalog“, koja poštuje historijsku i kulturnu raznolikost istovremeno osiguravajući jednakost među nacijama. U Hirošimi će lideri G-7 produbiti rasprave o Indo-Pacifiku kako bi G-7 bio usklađen u odgovoru na regionalne izazove. Trenutni vanjski stav i vojne aktivnosti Kine predstavljaju ozbiljnu zabrinutost i Japana i međunarodne zajednice i predstavljaju strateški izazov bez presedana za mir i stabilnost. Ovaj izazov se mora rješavati kroz snažnu nacionalnu odbranu i saradnju između saveznika i istomišljenika, kao i kroz redovni dijalog s Kinom u cilju izgradnje konstruktivnih i stabilnih odnosa.\nPrijatelji u nevolji\n Japan je kao prioritet stavio pomoć u rješavanju hitnih potreba regije, mobilizirajući više od 75 milijardi dolara javnog i privatnog finansiranja za infrastrukturne projekte; uvodeći nove alate za zvaničnu razvojnu pomoć; pokretanjem oblika saradnje koji će nam omogućiti da razvijemo i predložimo atraktivne planove prilagođene razvojnim zahtjevima uz iskorištavanje prednosti Japana; i omogućavanjem Japanskoj banci za međunarodnu saradnju da efikasnije koristi javno-privatna partnerstva za promociju privatnih investicija. Pokazivanje da smo posvećeni pokušaju da pomognemo riješiti najveće ekonomske i socijalne probleme je ključno ako želimo ujediniti države iz cijelogg svijeta u odbrani slobodnog i otvorenog poretka.\n Ali s ruskom agresijom na Ukrajinu koja pogoršava mnoge zajedničke izazove, zemlje G-7 moraju učiniti više da ublaže utjecaj na živote ljudi, posebno na globalnom jugu. Samit u Hirošimi će biti prilika da se razgovara, naprimjer, o tome kako zemlje mogu raditi zajedno kako bi iskoristile javno-privatna partnerstva u službi održivog razvoja, osigurale stabilne opskrbe energijom i poboljšale ekonomsku otpornost i sigurnost. Možemo se pozabaviti rizicima po našu ekonomsku sigurnost i ranjivosti u lancima snabdijevanja kroz diverzifikaciju, uključujući ulaganja u ekonomije u nastajanju – posebno kada je u pitanju davanje veće uloge u lancu snabdijevanja za tehnologiju čiste energije.\n To možemo učiniti bez žrtvovanja napretka u borbi protiv klimatskih promjena. Ruska agresija na Ukrajinu podsjetila je međunarodnu zajednicu na važnost energetske sigurnosti, ali ne možemo odustati od cilja Pariškog sporazuma o neto nultim emisijama do 2050. Vjerujem da je od suštinskog značaja pokazati različite puteve ka otpornoj energiji tranzicije uzimajući u obzir nacionalne prilike. To traži da se učini više za podršku onima koji su osjetljivi na klimatske promjene, kao i onima kojima je potrebna pomoć u ispunjavanju ciljeva smanjenja emisija. Japan je pokrenuo ovu inicijativu u našoj regiji kroz svoj prijedlog Zajednice sa nultom emisijom u Aziji, koja bi podržala energetske tranzicije koristeći prednosti japanskih tehnologija i sistema.\nSamit G-7 u Hirošimi dolazi u trenutku koji će se, na ovaj ili onaj način, pokazati kao prekretnica za svijet. To je jedinstvena prilika da izrazimo svoju odlučnost da ojačamo slobodan i otvoren međunarodni poredak, dok se proaktivno bavimo potrebama ljudi širom svijeta, uključujući i one na globalnom jugu. Kao predsjedavajući samita G-7 u Hirošimi, riješen sam da budem lider u tim naporima.', "Američki predsjednik Joe Biden je na prvu godišnjicu masovnog ubistva u školi u Uvaldeu, Teksas, ponovo uputio poziv na zabranu prodaje automatskog oružja.\n Na komemoraciji u Bijeloj kući rekao je da je ovo “težak dan” za porodice, dok je gorjela 21 bijela svijeća u spomen na 19 djece i dvoje nastavnika koje je ubio osamnaestogodišnjak u osnovnoj školi.\n “Važno je sjećati se, ali i bolno”, kazao je 80-godišnji demokrat, koji je izgubio malu kćer i odraslog sina.\n Američki predsjednik je ponovo pozvao na donošenje “razumnih zakona o vatrenom oružju”, prije svega na zabranu popularnog poluautomatskog oružja tipa AR-15.\nRepublikanci protiv zabrane\n “Previše mjesta svakodnevnog života postala su mjesta zločina u Americi“, upozorio je američki predsjednik, istaknuvši da je vatreno oružje sada glavni uzročnik smrti djece u SAD-u.\n “Posvuda čujemo istu stvar: ‘Učinite nešto, pobogu, učinite nešto!'”, rekao je.\n Njegov poziv ipak nema velike izglede da donese konkretne promjene.\nRepublikanci, koji kontroliraju Zastupnički dom Kongresa, protive se bilo kakvom pooštravanju zakona o oružju.", 'Slovenski parlament je obavio prvo čitanje zakona o poništavanju određenih kazni izrečenih u vrijeme epidemije korona virusa, za koje je Ustavni sud odlučio da su neustavne.\n Bilo je pokrenuto više od 62.000 postupaka i izrečeno kazni u vrijednosti 5,7 miliona eura.\nVlada Roberta Goloba zakonom ispunjava obećano u izbornoj kampanji, a opozicija upozorava da je riječ o opasnom presedanu koji će utjecati i na buduće poštovanje propisa.', 'Njemačka se u potrazi za radnom snagom namjerava usredotočiti na zemlje izvan Evrope, poput Brazila, Meksika i Indonezije, rekao je ministar rada Hubertus Heil.\n “Zajedno s predstavnicima privrede radimo na strategiji u zemljama u kojima se na tržištu rada nalazi mnogo više mladih i dobro kvalificiranih radnika nego što to domaća tržišta rada mogu apsorbirati”, rekao je ministar Heil (Socijaldemokratska stranka Njemačke, SPD) u razgovoru za dnevnik Neue Osnabruecker Zeitung.\n Heil je rekao kako će se pritom obraćati pažnja na to da se domaćim tržištima rada ne oduzmu potrebni stručnjaci. On je rekao kako se radi o “win-win” situaciji.\n “Mi profitiramo, ali profitiraju i zemlje porijekla. Mi ćemo ulagati u stručno osposobljavanje mladih na licu mjesta, a ljudi koji će doći u Njemačku profitirat će od dobro plaćenog radnog mjesta koje im otvara mogućnost da finansiraju porodice kod kuće”, rekao je Heil.\nSporazumi sa nizom zemalja\n S ministricom vanjskih poslova Annalenom Baerbock u junu bi Heil trebao otputovati u Brazil kako bi razmotrili mogućnost dolaska većeg broja njegovateljica i njegovatelja koji su prijeko potrebni njemačkom tržištu rada.\n Slične sporazume trebale bi sklopiti i s Meksikom te Indonezijom, a Heil je već u februaru boravio u Gani s istim ciljem.\n Kako izvještava javni servis ARD, njemačka vlada razgovore o privlačenju radne snage vodi i s Kolumbijom, Tunisom, Marokom, Egiptom, Indijom, Filipinima i Vijetnamom.\n Osim kvalificirane radne snage na području njege, iz spomenutih zemalja bi trebali stići i ostali radnici potrebni njemačkom tržištu rada.\n Kako je objavio Institut za njemačku ekonomiju (IW), krajem 2022. je na agencijama za zapošljavanje u Njemačkoj bilo prijavljeno preko 630.000 radnih mjesta koja nije bilo moguće popuniti zbog nedostatka određene radne snage.\nUvesti bolje uslove rada\n Na 100 otvorenih radnih mjesta u sektoru strane njege dolazi samo 33 adekvatno kvalificiranih radnika.\n Predsjednik Fondacije za zaštitu pacijenata Eugen Brysch istovremeno je kritizirao masovni uvoz njegovateljica i njegovatelja te ukazao na to da potencijal za lakše popunjavanje otvorenih radnih mjesta u sektoru njege postoji i sada u Njemačkoj, ali da je potrebno poboljšati uslove rada kako bi se taj potencijal iskoristio i radna mjesta postala atraktivnija.\n “Nekoliko stotina njegovateljica iz Brazila neće riješiti ove probleme. Potrebno je poboljšanje uslova u ovom sektoru”, rekao je Brysch. Upozorio je na to da su se mnogi dosadašnji njegovatelji i njegovateljice prekvalificirali za manje stresna i bolje plaćena zanimanja.\nProcjenjuje se da bi privatni sektor strane njege već sad kolabirao bez mnogih radnika iz istočne Evrope koji su zaposleni u domaćinstvima. Prosječna godišnja bruto plata u sektoru njege je gotovo 40.000 eura.', 'Nakon što je odlukom iz 2019. godine rodna kuća Adolfa Hitlera u Austriji pretvorena u policijsku stanicu, najavljeno je da će u toj kući biti držana obuka snaga sigurnosti u području ljudskih prava.\n Historičar Oliver Rathkolb, član komisije koja je osnovana kako bi spriječila da zgrada poznata kao “Hitlerova kuća”, odnosno rodna kuća nacističkog vođe u Braunau am Innu, postane česta destinacija nacističkih simpatizera i kako bi se osiguralo njeno ponovno korištenje, rekao je da rezultati ispitivanja javnog mnijenja o sudbini kuće u kojoj je Hitler rođen pokazuju da 53 posto ispitanika smatra kako je treba pretvoriti u antinacističku instituciju, a 23 posto da zgradu treba srušiti.\n Rathkolb je novinarima rekao da se kuća ne može srušiti zbog zakonske regulative.\nKuća će služiti u dvije svrhe\n Kazao je da će kuća, koja će se od 2026. godine koristiti kao policijska stanica, služiti u dvije svrhe.\n “Policija pokrajine Gornja Austrija ovdje će u budućnosti dobijati \u200b\u200bobuku u području ljudskih prava. U isto vrijeme, bit će otvorena za korištenje kao centar za obuku svih policijskih snaga u zemlji”, dodao je.\n Kuća u kojoj je 1889. rođen Hitler izazvala je polemiku u Austriji.\nU novembru 2019. godine odlučeno je da se preuredi u policijsku stanicu, a u tom je okviru širom Evrope održan tender za projekte.', 'Trojica Palestinaca ubijena su u napadu izraelskih snaga na izbjeglički kamp Balata na okupiranoj Zapadnoj obali, objavilo je Palestinsko ministarstvo zdravstva.\n Incident se dogodio oko 01:00 ujutro po lokalnom vremenu u noći s nedjelje na ponedjeljak, nakon što su izraelske snage blokirale ulaze u kamp buldožerima, spriječivši kola hitne pomoći i novinare da uđu unutra, kazali su stanovnici za Al Jazeeru.\n Racija je bila jedna od najvećih operacija posljednjih godina, rekli su.\n Palestinsko ministarstvo zdravstva identificiralo je trojicu ubijenih muškaraca kao Muhammada Abu Zaytouna (32), Fathia Abu Rizka (30) i Abdullaha Abu Hamdana (24).\nNema potvrde iz Izraela\n Izraelska vojska nije odmah potvrdila žrtve.\n Izraelska vojska je izvela niz upada na okupiranu Zapadnu obalu od početka godine, a ranije ovog mjeseca izvršila je raciju u Balati, gdje je ubila dvojicu Palestinaca.\n Pokret Fatah palestinskog predsjednika Mahmuda Abbasa saopćio je tada da su dvojica ubijenih bili pripadnici njegovog oružanog krila Brigada mučenika Al-Aksa.\nUpad u ponedjeljak dogodio se nakon napada automobilom u blizini Nablusa u nedjelju, u kojem je povrijeđen izraelski vojnik.', 'Sedam američkih saveznih država koje se nalaze uz sušom pogođenu rijeku Colorado postiglo je “historijski” sporazum s Bidenovom administracijom kako bi se spriječili problemi opskrbe za velike gradove poput Los Angelesa i Phoenixa te za poljoprivrednike.\n Prema sporazumu, Arizona, Kalifornija i Nevada će do kraja 2026. uzeti 3,7 milijardi prostornih metara manje vode, objavilo je američko ministarstvo unutrašnjih poslova, prenosi Hina, pozivajući se na Reuters.\n Za 13 posto manju potrošnju u iduće tri godine\xa0te će savezne države dobiti oko 1.2 milijarde dolara\xa0kompenzacije, izvijestio je Washington Post, pozivajući se na osobe upućene u pregovore.\n Nakon gotovo godinu dana, privremeni sporazum bi trebao spriječiti da nivo vode padne ispod kritičnih nivoa u jezerima Powell i Mead, najvećim rezervoarima pitke vode u SAD-u.\nMilioni ljudi ovise o bazenu Colorada\n Oko 40 miliona ljudi i 30 plemenskih naroda ovisi o bazenu Colorada za pitku vodu i struju.\n Meksiko također koristi vodu iz rijeke, a poljoprivrednici koji se na nju oslanjaju opskrbljuju nacionalne i međunarodne prehrambene sustave.\n Wyoming, Colorado, Utah i Novi Meksiko u gornjem, a Kalifornija, Arizona i Nevada u donjem toku, koji sporazumno dijele vodu iz Colorada\xa0sporazumno, mjesecima su pokušavali dogovoriti sporazum o rezovima.\nSavezni dužnosnici su tražili da se u idućoj godini potrošnja vode smanji za 15 do 30 posto.', 'Prema preliminarnim rezultatima parlamentarnih izbora u Grčkoj, stranka dosadašnjeg premijera Kyriakosa Mitsotakisa, Nova demokratija, na prvom je mjestu s 41 posto osvojenih glasova.\n Ekstremno lijeva stranka Syriza na drugom je mjestu s 20,5 posto glasova.\n Treća je stranka lijevog centra Pokret za promjene (PASOK) s osvojenih 11,7 posto glasova.\n Komunistička partija osvojila je 7 posto glasova.\n Krajnje desna stranka Grčko rješenje dobila je 4,5 posto glasova.\n Nakon prvih informacija o rezultatima, vidljivo je da nema većine za vladu – ali izvjesno je ko se izdvaja relaativnim uspjehom.\nŠta se može očekivati u pregovorima i kakvi su mogući scenariji, javlja Zoran Kosanović iz Atine.', 'Posljednjeg dana samita u japanskom gradu Hirošimi čelnici G7 potvrdili su potporu Ukrajini protiv ruske agresije.\n Američki predsjednik najavio je novu isporuku oružja i streljiva Ukrajini.\n Isporuka uključuje topništvo i blindirana vozila.\n Ranije je Amerika potvrdila da će podržati isporuku borbenih aviona F-16 Ukrajini.\n Finalni komunike oštra je kritika Kine, javlja Al Jazeerin reporter Rob McBride.\n “Peking osuđuju zbog negativnog utjecaja na susjede i na globalnu scenu, te optužuju za štetne poslovne prakse poput vršenja ekonomskog pritiska, jačanje vojnih kapaciteta, manjak transparentnosti i povećanje nuklearnog arsenala.”\nA Peking su dodatno razbjesnili sastanci na marginama ovog samita, javlja McBride.', 'Sjeverna Koreja, Eritreja i Mauritanija imaju najveću prevalenciju modernog ropstva u svijetu, prema Globalnom indeksu ropstva, koji je zabilježio “pogoršanje” situacije na globalnom nivou od posljednjeg istraživanja prije pet godina.\n U izvještaju je procijenjeno da je najmanje 50 miliona ljudi “živjelo u situacijama modernog ropstva” tokom 2021, što je porast od 10 miliona u odnosu na 2016. godinu, kada je problem posljednji puta mjeren.\n Procjenjuje se da je 28 miliona ljudi na prisilnom radu, a 22 miliona ih živi u prisilnom braku.\n Situacija se među ostalim pogoršava zbog “rastućih i sve složenijih oružanih sukoba, raširenog uništavanja okoliša” i utjecaja pandemije.\n‘Prisilni rad, ropski brak’\n Izvještaj, koji je sastavila humanitarna organizacija za ljudska prava Walk Free, definira moderno ropstvo kao “prisilni rad, prisilni ili ropski brak, dužničko ropstvo, prisilno komercijalno seksualno iskorištavanje, trgovinu ljudima, prakse slične ropstvu te prodaju i iskorištavanje djece”, citira AFP, a prenosi Hina.\n Temeljno načelo ropstva podrazumijeva “sistemsko oduzimanje slobode osobe” – od prava da prihvati ili odbije rad do slobode da odlučuje hoće li se, kada i za koga vjenčati.\n Prema takvom mjerenju, autoritarna Sjeverna Koreja ima najveću prevalenciju modernog ropstva (104,6 na 1.000 stanovnika), navodi se u izvještaju. Slijede Eritreja (90,3) i Mauritanija (32)\xa0koja je 1981. postala posljednja zemlja na svijetu koja je nasljedno ropstvo proglasila nezakonitim.\nOgraničena radnička prava migranata\n Deset zemalja s najvećom rasprostranjenošću modernog ropstva imaju neke zajedničke karakteristike, uključujući “ograničenu zaštitu građanskih sloboda i ljudskih prava”.\n U prvih 10 u svijetu našli su se i Saudijska Arabija, Ujedinjeni Arapski Emirati i Kuvajt, gdje su ograničena radnička prava migranata.\nOstale zemlje u top 10 su Turska, za koju je navedeno da “prima milione izbjeglica iz Sirije”, Tadžikistan, Rusija i Afganistan.', 'Tim \u200b\u200bParlatore, bivši advokat Donalda Trumpa, javno je optužio aktuelnog advokata bivšeg američkog predsjednika nekoliko dana nakon što je napustio pravni tim, navodeći da je Boris Epshteyn pokušao ometati dodatne pretrage povjerljivog materijala na Trumpovim imanjima.\n “Po mom mišljenju, on nije bio previše iskren prema nama ili prema klijentu u određenim stvarima. Bilo je određenih stvari kao što su pretresi u koje se pokušao umiješati”, rekao je on za CNN.\n Parlatore je dodao da je Epshteyn, koji je bio neka vrsta veze između advokata, otežao odbranu Trumpa.\n Trumpov pravni tim je opterećen unutrašnjim nesuglasicama, a mnogi advokati jedni druge optužuju za pogrešne korake, prenosi ABC News.\n Parlatore je naveo da je otišao zbog sukoba.\nTrumpov glasnogovornik: To su laži\n “To nije imalo nikakve veze sa samim slučajem ili klijentom. Pravi razlog je zato što su pojedinci otežali odbranu predsjednika više nego što je trebalo”, kazao je Parlatore.\n U srijedu je potvrdio odlazak iz Trumpovog pravnog tima.\n “Bila mi je čast biti član ovog pravnog tima tokom protekle godine i što sam vodio parnice o nekim veoma interesantnim pitanjima“, rekao je Parlatore.\n Trumpov glasnogovornik naveo je u saopćenju da su te tvrdnje “kategorički lažne”.\n “Parlatore više nije član pravnog tima. Njegove izjave u vezi sa sadašnjim članovima pravnog tima su neosnovane i kategorički lažne”, dodao je.\nParlatore je svjedočio prošle godine pred velikom porotom, koja je ispitivala Trumpovo rukovanje povjerljivim materijalom, prema izvorima upoznatim s tim.', 'Evropska unija odobrila je plan nizozemske vlade da otkupi poslove hiljada poljoprivrednika.\n To je dio više milijardi dolara vrijednog napora za smanjenje emisija ugljika koje utječu na biološku raznolikost u ovoj zemlji.\nAli plan je naišao na snažno protivljenje poljoprivrednog sektora.', 'Otkako je prije više od godinu dana započela ruska invazija u Ukrajini, zvaničnici u Kijevu tražili su od svojih zapadnih saveznika da zračne snage opskrbe naprednim ratnim avionima, kao što je F-16. Međutim, Sjedinjene Američke Države, koje proizvode borbene avione, dugo su oklijevale Kijevu poslati lovce ili dopustiti drugim zemljama koje imaju F-16 da ih ponovno izvoze u Ukrajinu.\n Američki zvaničnici zabrinuti su da bi se avioni mogli koristiti za gađanje ciljeva unutar Rusije, potencijalno eskalirajući sukob, te smatraju da je slanje drugog oružja Ukrajini veći prioritet. Međutim, predsjednik Joe Biden je u petak promijenio stav, rekavši saveznicima da će dopustiti obuku ukrajinskih pilota na F-16 avionima i da će SAD sarađivati s drugim zemljama na opskrbi Kijeva tim letjelicama. Također je rekao da je dobio obećanje od Kijeva da neće korisititi F-16 za napade na ruskoj teritoriji.\n Ukrajinski predsjednik Volodmir Zelenski pozdravio je ono što je nazvao “historijskom odlukom Sjedinjenih Američkih Država” i rekao da će to “uveliko ojačati” zračne snage.\n New York Times donosi analizu kako bi ovaj potez mogao utjecati na ukrajinske zračne snage.\nKoliko su jake ukrajinske zračne snage?\n Ukrajina je naslijedila pozamašnu, ali zastarjelu flotu borbenih aviona i helikoptera sovjetskog dizajna, kao bivša članica Sovjetskog saveza. Flota ukrajinske avijacije uključuje borbene avione poput MiG-29, bombardere i transportne i trenažne avione, rekao je pukovnik Jurij Ihnat, glasnogovornik zračnih snaga, u intervjuu u subotu.\n Zapadni vojni analitičari procjenjuju da je ukrajinska kombinirana flota, koja pripada zračnim i kopnenim snagama, iscrpljena za više od trećine od početka ruske invazije. Ukrajina je izgubila najmanje 60 od svojih 145 aviona s fiksnim krilima i 32 od 139 helikoptera, prema podacima američke vojske koji su bili među povjerljivim materijalom koji je proteklih mjeseci objavljen na platformi društvenih medija Discord.\n Ukrajinske zračne snage rijetko otkrivaju brojke u vezi sa svojom flotom ili druge detalje, uključujući incidente s oborenim ili na drugi način uništenim avionima. Međutim, zvaničnici su priznali neke gubitke tokom rata, kao i poteškoće s popravkom i zamjenom oštećenih letjelica.\n “Najnoviji avion je iz 1991. godine”, rekao je pukovnik Ihnat. “I sve to treba servisirati, popraviti i nabaviti rezervne dijelove.”\n Nabavka rezervnih dijelova postala je problem, budući da je Rusija jedini proizvođač mnogih od tih dijelova. Čak i prije invazije, trgovina takvim predmetima uglavnom je prestala nakon 2014, kada su snage koje podržava Rusija preuzele kontrolu nad dijelovima istočne Ukrajine i Krimskog poluotoka.\n Sveukupno, ukrajinske zračne snage su “tehnološki i brojačno nadmašene” u usporedbi s ruskim zračnim snagama, prema izvještaju Kraljevskog instituta za odbrambene i sigurnosne studije u Londonu koji je objavljen u novembru.\nKako Ukrajinci koriste svoje borbene avione?\n Ukrajinski lovci Mikoyan MiG-29 i Sukhoi Su-27 u prvim danima rata pružali su protuzračnu odbranu iznad većeg dijela zemlje, uključivši se u sukobe zrak-zrak kako bi osujetili ruske bombardiranje, prema izvještaju instituta.\n Ukrajinski borbeni avioni nanijeli su određenu štetu ruskim letjelicama, ali su “također imali i ozbiljne gubitke”, navodi se u izvještaju. Ukrajinci su pretrpjeli i gubitke u nekim incidentima u kojim je bila uključena prijateljska vatra, u danima koji su uslijedili dok su pokušavali uvesti nove sisteme protuzračne odbrane.\n Ipak, uprkos nadmoćnoj floti, Rusija nije uspjela postići prevlast na nebu nad cijelom Ukrajinom, zahvaljujući snažnoj protuzračnoj odbrani Ukrajinaca. Ta je odbrana postala sve snažnija kako su zapadne nacije slale neka od svojih najsofisticiranijih oružja.\n Ukrajinske zračne snage nastavljaju obavljati borbene misije, a ukrajinski avioni i helikopteri često se vide kako lete blizu istočne crte fronte. Posljednjih sedmica, Poljska i Slovačka isporučile su Ukrajini zamjenske MiG-29 avione, što su prvi transferi koje je zemlja primila kako bi ojačala svoju iscrpljenu flotu.\n Neki nisu ispravni i koristit će se za rezervne dijelove, rekao je pukovnik Ihnat. Ipak, ukrajinski avioni i helikopteri su ranjivi na ruske sisteme protuzračne odbrane i ograničavaju svoje akcije kako ne bi zalutali na teritoriju pod kontrolom Rusije. Ukrajinski lovci i jurišni helikopteri razvili su taktiku niskog leta, ispaljivanja nevođenih raketa s ukrajinske teritorije, a zatim naginjanja kako bi izbjegli protuzračnu vatru. Ruski avioni koriste sličnu taktiku, ali imaju prednost u oružju, što im omogućava ispaljivanje raketa s veće udaljenosti.\n “Ruski piloti bili su oprezni tokom cijelog rata, pa bi čak i mali broj zapadnih lovaca mogao imati veliki efekat odvraćanja”, navodi se u izvještaju instituta RUSI.\nZašto Ukrajinci žele F-16?\n Ukrajinci ne žele koristiti avione samo kao sredstvo odvraćanja.\n Grupa članova ukrajinskog parlamenta, govoreći u u Washingtonu prošlog mjeseca, rekla je da žele F-16 jer njegov radar može locirati mete na zemlji stotinama kilometara daleko, omogućujući pilotima da budu sigurni iznad teritorije pod kontrolom Ukrajine dok lansiraju oružje u područja pod ruskom okupacijom.\n Ihnat je rekao da osim što se koristi za protuzračnu odbranu – to jest, za obaranje nadolazećih ruskih projektila i bespilotnih letjelica – avion bi mogao pružiti zaštitu ukrajinskim trupama koje pokušavaju napredovati u bilo kojoj protuofanzivi. Napomenuo je da se također može koristiti za odbranu od ruskih aviona koji su počeli lansirati navođene bombe s udaljenosti od gotovo 50 kilometara od ukrajinskog ratišta; braniti morski put kojim ukrajinsko žito izlazi iz zemlje; te dobiti zračnu prevlast nad područjima Ukrajine koja su Rusi okupirali.\n Nijedan od tih ciljeva ne može se postići s trenutnom ukrajinskom flotom sovjetskih avion, rekao je.\n “Flota je veoma stara. Imamo četiri do pet puta manje letjelica od Rusa, a domet aviona je četiri do pet puta manji od ruski”, rekao je Ihnat.\nKako bi F-16 povećao kapacitete Ukrajine?\n Mali, jednomotorni lovac-bombarder sa velikom sposobnošću manevriranja, dugo je bio glavni oslonac zračnih snaga SAD-a, koje su ga intenzivno koristile u borbama tokom Zaljevskog rata 1991, na Balkanu te u ratovima u Afganistanu i Iraku.\n Prema opisu ovog ratnog aviona, F-16 može letjeti dvostruko brže od zvuka i može pogoditi ciljeve na zemlji udaljene više od 800 kilometara dok se brani projektilima zrak-zrak.\n Zapadni i ukrajinski vojni analitičari rekli su da ukrajinske zračne snage trebaju takve moderne zapadne lovce i rakete kako bi se održivo suprotstavile ruskim avionima, koji imaju veću dubinu vatrene moći, i kako bi zadržale svoje položaje protiv ruske sile koja nemilosrdno koristi bombardere za uništavanje velikih gradove kao što su Mariupolj i Bahmut.\n Iako Biden ne vjeruje da će borbeni avioni neko vrijeme igrati važnu ulogu na ukrajinskoj strani sukoba, opskrbljivanje Ukrajine ovom tehnologijom je ključno čak i nakon što sadašnja faza rata završi.\nUkrajinski dužnosnici već dugo govore da Ukrajina treba vojsku opremljenu i obučenu prema standardima NATO-a s modernim avionima kako bi mogla dugoročno čuvati svoju granicu s Rusijom. Odluka da se Ukrajini isporuče F-16 sugerira da Bidenova administracija i njeni saveznici sada također vjeruju u to, te da će čak i ako dođe do dogovorenog kraja borbi – možda do primirja poput korejskog – Ukrajini trebati dugoročna sposobnost odvraćanja ljute, sankcionirane Rusije.', 'U Grčkoj se prebrojavaju glasovi nakon izbora na kojima je glasalo više od 56 posto birača.\n Prema prvim projekcijama, na osnovu 37 posto prebrojanih listića, konzervativna stranka, Nova demokracija, aktuelnog grčkog premijera, osvojila je 41 posto glasova.\n Gost vijesti u Atini bio je profesor na Univerzitetu Pandion za društvene i političke nauke Kostas Lavdas.\n Kaže da Nova demokratija ima iznenađujuće veliko vodstvo nad Syrizom, ali je i jasno da nema većinu.\n Kaže da postoje dva načina da se izbjegnu novi izbori – da Nova demokratija na kraju osvoji većinu, ili da treća stranka odluči za koalicionu vladu, ali su oni naglasili da ne žele u koaliciju.\n\xa0', 'Američki magazin Newsweek navodi, pozivajući se na ukrajinske vojne izvore, da su gubici u redovima ruske vojske od početka ruske invazije na Ukrajinu premašili 200.000 ukupnih žrtava, uključujući mrtve i ranjene vojnike.\n Časopis navodi da dnevni podaci koje objavljuje Generalštab Oružanih snaga Ukrajine o gubicima ruskih vojnika i opreme pokazuju da je Moskva izgubila 610 vojnika samo u posljednja 24 sata.\n Časopis je citirao Pavela Luzina, ruskog političkog analitičara i gostujućeg istraživača na Fakultetu prava i diplomatije Fletcher, koji je rekao da su gubici ruske vojske veliki i da su narušili koheziju i organizaciju ruskih snaga.\n Luzin je rekao da se ruski gubici ne odnose samo na vojnike već da je Moskva izgubila i mnogo oficira na ratištima u Ukrajini.\n “Rusija je izgubila generaciju oficira, posebno oficira nižeg ranga kao što su poručnici i kapetani. Ona (ruska vojska) je izgubila najprofesionalnije jedinice, a većina ih je izgubljena u prvih šest mjeseci rata”, dodao je.\n‘Topovsko meso’\n Prema izvještaju časopisa, procjene o gubicima ruske vojske od početka rata u Ukrajini su veoma različite, jer su procjene Kijeva često veće u odnosu na njegove zapadne saveznike. Međutim, politički analitičari se slažu da gubici ruske vojske sve više utječu na njenu sposobnost da se bori na ratištima.\n Newsweek je citirao neimenovanog analitičara koji je rekao da Rusija koristi loše obučene regrute, uglavnom neruskog etničkog porijekla, kao ”topovsko meso” u ratu.\n List napominje da Rusija rijetko objavljuje brojke o gubicima svojih snaga u ratu, ali su brojke koje objavljuje mnogo manje od onih koje objavljuje Ukrajina.\n Ruski ministar odbrane Sergej Šojgu izjavio je u septembru 2022. da je 5.937 ruskih vojnika ubijeno tokom sukoba u Ukrajini otkako je izbio rat 24. februara 2022. godine.\nS druge strane, Newsweek navodi da procjene zapadnih saveznika Ukrajine ukazuju na gubitke koji su mnogo manji od onih koje iznosi Kijev u vezi s gubicima ruske vojske i veći od onih koje navodi Moskva. Početkom maja, Američko vijeće za nacionalnu sigurnost saopćilo je da je Rusija samo od decembra izgubila 100 hiljada vojnika, među kojima je 20 hiljada poginulih.', 'Iranski predsjednik Ebrahim Raisi imenovao je iskusnog komandanta iz Korpusa islamske revolucionarne garde (IRGC) za novog šefa državne sigurnosti.\n Ali Akbar Ahmadian (62) je u ponedjeljak postavljen za novog sekretara Vrhovnog vijeća nacionalne sigurnosti (SNSC), a na tom mjestu je zamijenio Alija Shamkhanija koji je skoro deceniju radio ovaj posao.\n Ahmadian preuzima čelo SNSC-a u vrijeme ubrzanja diplomatskih regionalnih djelovanja, koje je pokrenuo njegov prethodnik, uključujući obnovu veza sa rivalom Saudijskom Arabijom, nakon martovskog dogovora kojem je posredovala Kina.\n No, iranski odnosi sa Zapadom ostaju loši. Nuklearni sporazum iz 2015. je i dalje van stroja, a Iran je optužen da je Rusiji dao naoružane bespilotne letjelice za rat u Ukrajini i tenzije postepeno rastu nakon protesta širom države koji su izbili u septembru prošle godine.\nČovjek od vojske\n Za razliku od svog prethodnika, koji je decenijama bio i u političkim i vojnim vodama, Ahmadian je cijelu karijeru proveo u vojsci, bez javnosti poznatog iskustva u predsjedničkim administracijama ili kao diplomat.\n Shamkhani, koji je bio posljednji iz vrhunskih ešalona moćnika koji su bili imenovani za vrijeme predsjednika Hassana Rouhanija, bio je vojnik od karijere koji je imao angažmane u reformističkim, centrističkim i konzervativnim vladama.\n Ahmadian, sa druge strane, u potpunosi je karijeru gradio unutar IRGC-a.\n Napredovao je tokom osmogodišnjeg rata između Irana i Iraka 1980-ih i bio je na čelu koordinacionih pozicija u Garde u nekoliko iranskih provincija. Krajem 1990-ih postao je šef mornarice IRGC-a, a prije toga je bio Shamkhanijev zamjenik u istoj jedinici. Iranski državni mediji ga opisuju kao jednog od kreatora moderne gardijske mornarice i ranog teoretičara iranskog omiljenog asimetričnog stila borbe.\n Potom je promoviran na čelo Generalštaba Garde što je radio od 2000. do 2007. godine, a u posljednje dvije godine tog posla bio je i direktor Univerziteta Imam Hussein u sklopu jedinice.\nQassem Soleimani\n Od 2007. je vodio Strateški centar IRGC-a gdje je navodno bio utjecajna figura u kreiranju sigurnosnih i vojnih politika, kao i u razvoju raketnog programa Garde. Prije manje od godinu dana je bio jedan od pet novih članova koje je u utjecajno Vijeće ekspeditivnosti imenovao vrhovni lider ajatolah Ali Khamenei.\n Ahmadian je inače iz iste provincije (Kerman) kao i Qassem Soleimani, nekadašnji vodeći general Irana i drugi najmoćniji čovjek države koga je ubio SAD u udaru drona u Iraku 2020. godine.\n Na Vrhovnom univerzitetu nacionalne odbrane je doktorirao na temu strateški menadžment, ima magisterij iz odbrambenih studija, a doktor nauka je i u stomatologiji.\nIzvor: Al JazeeraPovezaneAI: Broj smaknuća u svi\xadje\xadtu na\xadjveći od 2017. Pre\xadma po\xaddaci\xadma ove or\xadga\xadni\xadzaci\xadje za ljud\xads\xadka pra\xadva, 2022. u dvade\xadset drža\xadva sm\xadrt\xadna kaz\xadna je izvrše\xadna nad 883 os\xadobe.Published On 16 May 202316 May 2023Iran pogu\xadbio tro\xadjicu muškara\xadca zbog povezanos\xadti s protes\xadti\xadma Tro\xadji\xadca muškara\xadca proglaše\xadna su kriv\xadi\xadma i os\xaduđe\xadna na smrt zbog ‘rata pro\xadtiv Boga’ i pos\xadje\xaddovan\xadja oruž\xadja tokom demon\xadstraci\xadja u gradu Is\xadfa\xadhanu.Published On 19 May 202319 May 2023Iran pogu\xadbio tri os\xadobe zbog op\xadtužbi za drogu Na\xadjnovi\xadje smtne kazne izvršene su nakon što su počin\xadio\xadci navod\xadno uh\xadvaćeni s ve\xadlikim količi\xadna\xadma hero\xadina.Published On 21 May 202321 May 2023Sm\xadje\xadna na čelu Vrhovnog vi\xadjeća za na\xadcional\xadnu sig\xadurnost IranaUt\xadje\xadca\xadjnog Al\xadi\xadja Shamkani\xadja, koji je smi\xadjen\xadjen pred\xadsjed\xadničkim dekre\xadtom, za\xadmi\xadjen\xadit će Ali Ak\xadbar Ah\xadma\xaddi\xadan.', 'Dijelove Španije pogodila je nezapamćena suša.\n Kiša nije pala toliko dugo da mnoge rijeke presušuju.\nKatalonija je među najpogođenijim regijama.', 'Novo testiranje turske rakete Tayfun izvedeno je u turskom gradu Rizeu.\n Prije testiranja na aerodromu Rize-Artvin i njegovoj okolini poduzete su opsežne mjere sigurnosti, prenosi Anadolija.\n Testiranje Tayfuna izvedeno je u 06:44 po lokalnom vremenu (05:44 po srednjoevropskom) i završeno je bez problema.\n Predsjednik Direkcije odbrambene industrije Turske Ismail Demir objavio je na društvenim mrežama snimke testiranja rakete.\nRaketu razvila kompanija ROKETSAN\n “Uspješno smo izveli novo probno ispaljivanje rakete Tayfun. Čestitam svima koji su dali doprinos, posebno ROKETSAN-u”, naveo je.\n Testno ispaljivanje Tayfuna, koji je razvila kompanija ROKETSAN, izvedeno je s aerodroma Rize-Artvin 18. oktobra 2022. godine.\nBalistička raketa kratkog dometa domaće proizvodnje može pogoditi metu na udaljenosti od 561 kilometar za 456 sekundi.', 'Online TV-kanal ruskim gledateljima prenosi drugu stranu priče rata u Ukrajini.', 'Iran je pogubio trojicu muškaraca osuđenih na najstrožiju kaznu zbog umiješanosti u smrt policajaca tokom protesta izazvanih smrću Mahse Amini prošle godine, objavile su pravosudne vlasti.\n Trojica muškaraca proglašena su krivima i osuđena na smrt zbog “rata protiv Boga” i posjedovanja oružja tokom demonstracija u gradu Isfahanu, navodi se na stranici informativne agencije pravosudnih vlasti Mizan Online.\n Oni su uhapšeni u novembru prošle godine, a osuđeni na smrt u januaru, prenosi Hina, pozivajući se na AFP.\nProtestni pokret\n Također su proglašeni krivima da su bili članovi “ilegalnih grupa koje su namjeravale potkopati sigurnost zemlje i za tajni dogovor koji je doveo do zločina protiv unutrašnje sigurnosti”, dodao je Mizan.\n Iran je potresen protestnim pokretom od smrti iranske Kurtkinje Mahse Amini 16. septembra 2022. godine, koja je umrla tri dana nakon što ju je uhapsila policija za moral, koja ju je optužila da je prekršila stroga pravila odijevanja nametnuta ženama.\nIran je pogubio više osuđenika od bilo koje zemlje uz iznimku Kine, objavio je nedavno Amnesty International.', 'Aktivirao se jedan od najopasnijih vulkana na svijetu, meksički Popokatepetl.\nIz vulkana koji se nalazi 70 kilometara jugoistočno od Mexico Cityja izbijaju pepeo i dim, a vlasti se pripremaju za evakuaciju stanovnika iz opasne zone.', 'Sjevernoatlantska alijansa NATO na predstojećem julskom samitu u Vilniusu trebala bi odobriti hiljade stranica tajnih vojnih planova koji će, prvi put od hladnog rata, detaljno obrazložiti način odgovora Alijanse na ruski napad, objavio je Reuters.\n Britanska agencija navodi kako je ovo fundamentalna promjena jer NATO do sada nije imao potrebu stvaranja obimnih odbrambenih planova već decenijama, vodeći ratove u Afganistanu i Iraku te smatrajući kako postsovjetska Rusija više nije egzistencijalna prijetnja.\nSpremnost u svakom trenu\n No, dok se u Ukrajini vodi najkrvaviji rat u Europi od 1945. godine, NATO sada upozorava kako sve mora biti na svome mjestu kada je riječ o planovima dosta prije nego što izbije sukob s protivnikom kakav je Moskva.\n “Ovo je osnovna razlika između kriznog djelovanja i kolektivne odbrane: Ne određujemo mi red dešavanja već naš protivnik. Moramo se pripremiti za činjenicu kako sukob može izbiti u svakom trenu”, naveo je jedan od vodećih vojnih zvaničnika NATO-a admiral Rob Bauer.\n Isticanjem svojih, kako navode iz Saveza, regionalnih planova, NATO će državama članicama dati upute kako da nadograde svoje snage i logistiku, dalje navodi Reuters.\n “Saveznici će znati tačno koje snage i kapacitete trebaju imati, uključujući gdje, šta i kako rasporediti”, kaže šef NATO-a Jens Stoltenberg na upit za komentar veoma povjerljivih dokumenata koji će, kao što je bilo u vrijeme hladnog rata, rasporediti određene trupe na odbranu određenih regija.\nPlan od 2014.\n Ovim se formalizira proces pokrenut ruskom aneksijom Krima 2014. godine koja je ponukala zapadne saveznike prvi put da razmjeste borbene jedinice na istok, pa su Velika Britanija, Kanada i Njemačka preuzele vodstvo u po jednoj od baltičkih država.\n No, iako mnoge karakteristike liče na vojne snage NATO-a prije 1990. godine, neki ključni faktori su se promijenili za savez koji se od tada proširio 1.000 kilometara na istok i povećao svoju brojku s desetak na 31 članicu.\n Reuters piše kako je samo uključenje Finske u NATO prošlog mjeseca udvostručilo granicu Alijanse i Rusije na blizu 2.500 kilometara i isforsiralo fleksibilniji pristup rasporedu snaga nego ranije kada se Njemačka smatrala glavnom borbenom zonom.\n Također, Alijansa se više ne sprema za vođenje velikog nuklearnog rata s Moskvom i njenim saveznicima – većina njih je sada u NATO-u, navodi Ian Hope, historičar u Vrhovnom štabu savezničkih snaga NATO-a u Europi (SHAPE).\n “Više ne predviđamo tip rata kakav je bio hladni rat, gdje bi se savezničke snage našle na simultanom udaru članica Varšavskog ugovora”, naveo je i dodao kako bi prije moglo biti riječi o regionaliziranim sukobima koje treba suzbiti brzim slanjem snaga.\nProtok informacija\n Istovremeno, internet, bespilotne letjelice, hipersonično naoružanje i brzi protok informacija predstavljaju nove izazove.\n “Dobra stvar je što govorimo o transparentnosti na borbenom polju. Sa svim satelitima i svim informacijama možemo vidjeti jačanje krize. U Ukrajini smo imali sve pokazatelje prilično unaprijed”, govori general-pukovnik Hubert Cottereau, zamjenik šefa osoblja SHAPE-a.\n Spomenuta transparentnost, dalje navodi Reuters, jedan je od razloga što NATO, za razliku od zahtjeva baltičkih država, ne vidi potrebu za hitno jačanje brojnosti snaga na istoku.\n “Masovno slanje trupa na granici se može uporediti s čekićem, u jednom trenu ćete potražiti i ekser. Ako Rusi okupljaju snage na granici, onda smo mi nervozni, a ako mi okupljamo trupe, onda su oni nervozni”, upozorava Cottereau.\n Ipak, veliki je zadatak drastično unaprijediti spremnost snaga, NATO je 2022. dogovorio stavljanje 300.000 trupa u visoki stepen uzbune, što je daleko više od 40.000 u prošlosti.\nPovećanje finansija\n Nedostaci kapaciteta Alijanse da proizvede dovoljno oružja i municije su, također, vidljivi u borbi da ispune ukrajinske zahtjeve, piše Reuters i nastavlja kako NATO mora nadograditi dugo zanemarivanu logistiku koja je neophodna za brzo slanje jedinica željeznicom ili cestom.\n Potreba za finansiranje provođenja regionalnih planova jedan je od razloga zašto je Stoltenberg pozvao lidere država članica da povećaju izdvajanja za vojne snage saveza, a i o tome će biti govora u Viljnusu.\n Zvaničnici NATO-a procjenjuju kako će trebati nekoliko godina za puno provođenje planova, ali i ističu kako Alijansa može odmah krenuti u borbu ako to bude potrebno.\n“Spremni smo večeras ići u borbu. Znate, nikada ne možete biti dovoljno spremni. Nikada. Ako je potrebno, moramo biti sposobni i spremni za borbu večeras s onime što imamo”, ističe Cottereau, piše Reuters.', 'Nakon engleskog, njemačkog, francuskog, poljskog i japanskog jezika, knjiga Djetinjstvo u ratu Jasminka Halilovića, objavljena je i na italijanskom jeziku u saradnji sa Ambasadom Italije u Sarajevu, prenosi Fena.\n Na prijevodu knjige, koja je inspirisala stvaranje Muzeja ratnog djetinjstva, radila su 22 studenata lingvističke škole ‘G. Parini’ iz Italije, pod vodstvom profesorice Valerije Terruzzi.\n Profesorica Terruzzi radila je na prijevodu sa svojim studentima želeći da upravo oni, kroz taj kolektivni poduhvat, donesu italijanskoj publici sjećanja iz knjige na njihovom jeziku.\n “Za nas je to bila prva prilika u životu da zaista osjetimo historiju, van činjenica i datuma iz historijskih knjiga. Razmišljajući o svakoj riječi iz te knjige sad nam se čini da poznajemo sve one koji su podijelili svoja sjećanja. Zahvalni smo im što su nam dali uvid u tako privatne, dirljive i važne stvari”, napisali su u pismu studenti i studentice koji su radili na prijevodu.\nAmbasada Italije rado prihvatila ideju\n Kako je kazao ambasador Italije u Bosni i Hercegovini Marco Di Ruzza, rado je podijelio sa svojim prijateljem Jasminkom ideju da, uz direktnu podršku Ambasade, naprave italijansko izdanje knjige.\n “Inicijativa je zapravo u potpunom skladu sa ‘dvostrukim kolosijekom’ koji odlikuje našu kulturnu diplomatiju u Bosni i Hercegovini: to jest, fleksibilan i efikasan alat kako za daljnju konsolidaciju bilateralnih odnosa tako i za doprinos procesima pomirenja u Bosni i Hercegovini koji su još složeni, ali i od suštinskog značaja za evropsku perspektivu zemlje i ne slučajno izričito uključeni među ‘14 prioriteta’ koje je Evropska komisija donijela u maju 2019. godine”, kazao je Di Ruzza.\n Prema Halilovićevim riječima, tokom godina mnogi italijanski posjetioci, gosti, novinari, školske grupe pitali su ga za italijansko izdanje knjige Djetinjstvo u ratu.\n“Sretan sam što je ovo izdanje objavljeno zahvaljujući saradnji sa dvadesetak mladih Italijana. Također sam posebno zahvalan Ambasadi Italije u Sarajevu, dugogodišnjem prijatelju Muzeja ratnog djetinjstva, za podršku tom projektu. Uvijek se rado udružujemo u nastojanjima da naše dvije zemlje još više zbližimo, nadam se da će italijansko izdanje ove knjige doprinijeti tom cilju”, kazao je Halilović.', '“Vidio sam najrazličitije užase koji su se ljudima događali u ratu i smatrao sam da je moja profesionalna, ali i ljudska dužnost da ih dokumentujem i prikažem svetu kako bi to što pre prestalo”, kaže u razgovoru za Al Jazeeru fotoreporter Miloš Cvetković Cvele. “Meni je bilo potpuno nebitno je li osoba kojoj se užasi događaju Srbin, Hrvat, Bošnjak ili nešto deseto. Čovek je čovek”.\n Čast mu je i zadovoljstvo, priznaje, što će i sarajevska publika moći vidjeti njegove ratne fotografije, ističući da bi volio da je povod njegovog dolaska u Sarajevo “lepši” i “rasterećeniji”.\n U glavni grad Bosne i Hercegovine vraća se nakon više od 25 godina kako bi u sklopu programa “Suočavanje s prošlošću u Srbiji”, koji organizuju MESS i ZFD Srbija, otvorio izložbu fotografija Moja Bosna. (Osim Cvetkovićevih, publika će imati priliku pogledati i fotografije Rona Haviva, koje\xa0tematiziraju logore u Bosni i Hercegovini, otvorene u periodu rata.)\nSarajevo, mart 1992. (Miloš Cvetković / Ustupljeno Al Jazeeri)\n Izložba, koja je dio ovogodišnjeg programa Modula Memorije i koja će biti postavljena u Historijskom muzeju BiH,\xa0kroz Cveletov objektiv donosi priču o ratu u Bosni i Hercegovini, odnosno onim njegovim dijelovima koje je svojim fotografskim hodočašćima uspio obuhvatiti.\n “Fotografije pokrivaju period od 1992. do 1995. i to pre svega istočnu i zapadnu Bosnu, ali u knjizi se nalazi i nekoliko fotografija iz Crne Gore i Hrvatske, gde je deo ljudi iz Bosne i Hercegovine završio kao izbeglice, kao i Srbije, gde su završili kao zarobljenici”, kaže Cvetković.\nLogor Trnopolje, 1993. godine (Miloš Cvetković / Ustupljeno Al Jazeeri)\n\nS kakvim emocijama dočekujete izložbu u Sarajevu i šta će to posjetioci imati priliku da vide?\n\n – Pre svega sam uzbuđen jer u Sarajevu nisam bio više od 25 godina, a kad sam ga napustio, ove slike koje se mogu videti na mojim fotografijama su bile još sveže.\n Drago mi je da će 30 godina nakon početka rata u Bosni i Hercegovini posetioci Modula Memorije imati priliku da vide sav užas i destrukciju tog rata, jer sam ja upravo tako i shvaćao svoj fotoreporterski posao – da pokažem patnju i muku koju rat donosi. A čini mi se da to previše lako zaboravljamo.\n\nJedan ste od rijetkih srpskih fotografa koji je beskompromisno snimao događaje ‘90-ih godina prošlog stoljeća, prvo u Vukovaru i Hrvatskoj, a potom i u Bosni i Hercegovini. Kako je uopće sve to počelo i kako ste uspjeli, s obzirom na zvanični stav države, objavljivati te fotografije?\n\n – Rekao bih da je, nažalost, bilo premalo fotografa koji su na svim stranama bez kompromisa i profesionalno radili svoj posao, a ne samo u Srbiji, i ne volim svrstavanje fotoreporterskog poziva po pripadnosti naciji.\nMiloš Cvetković u Ljubljani 1991. (Privatna arhiva / Ustupljeno Al Jazeeri)\n Situacija nas “domaćih” fotoreportera je bila takva da smo nažalost najčešće imali pristup samo jednoj strani u ratu i meni je žao da nema više fotoreportera koji su slikali na svojim stranama sve šta se događalo. Da ih je bilo više, mi bi danas lakše mogli sklapati mozaike i istinski dokumentovati sve one najgore događaje koje su ljudi na području bivše Jugoslavije proživeli.\n Radio sam za Borbu, koja je u to vreme bila jedna od retkih oaza slobode i suprostavljanja jednoumlju, uz Feral u Hrvatskoj, i moje fotografije su objavljivali i preuzimali razni strani mediji. Naravno da je to u nekim drugim medijima i u Srbiji i u drugim zemljama bivše Jugoslavije bilo nemoguće.\n A što se tiče toga kako je sve počelo… na to gledam jednostavno – preuzeo sam zadatak beleženja onoga šta se događa. Naravno da taj posao nije nimalo lagan, ali da ga nisam hteo dobro i pošteno raditi onda bih išao za činovnika u nekoj opštini, a ne za fotoreportera koji u to vreme slika rat.\n\nJeste li osjećali strah, s obzirom na to da je Vaš rad predstavljao značajan otpor zvaničnom stavu države i kritiku dominantnog nacionalističkog narativa?\n\n – Naravno da je strah u nekoj meri bio prisutan, bio bih lud da nije, i da se dogodilo puno situacija kojih se danas ni ne želim sećati, ali ja u to vreme nisam razmišljao ni o politici, ni o tome kako se ja borim protiv nekih dominantnih narativa.\nPotočari, 14. jula 1995. (Miloš Cvetković / Ustupljeno Al Jazeeri)\n Vidio sam najrazličitije užase koji su se ljudima događali i smatrao sam da je moja profesionalna, ali i ljudska dužnost da ih dokumentujem i prikažem svetu kako bi to što pre prestalo. Meni je bilo potpuno nebitno je li osoba kojoj se užasi događaju Srbin, Hrvat, Bošnjak ili nešto deseto. Čovek je čovek. Radio sam svoj posao i nadao se da i na drugim stranama postoje neki saveznici u toj ljudskosti i da rade to isto, bez obzira koliko to bilo teško.\n\nZbog svog rada etiketirani ste kao domaći izdajnik i strani plaćenik. Od tada su prošle decenije, no i dalje gotovo konstantno svjedočimo istom etiketiranju onih koji se usude misliti drugačije i suprotstaviti vladajućim strukturama. Kako to komentarišete?\n\n – Mislim da je u svim državama bivše Jugoslavije barem u nekom trenutku bila čast biti etiketiran kao izdajnik i strani plaćenik, jer to pokazuje da neko pošteno radi svoj posao i misli svojom glavom. S obzirom na sve zločine i užase koji su se dogodili na svim stranama u ratu, ne biti na različitoj strani s onima koji su za to odgovorni bio bi ljudski poraz.\nSarajevo, iseljavanje sa Grbavice i Ilidže 1996. (Miloš Cvetković / Ustupljeno Al Jazeeri)\n Smatram da je, kad govorimo o ratu i onome što nam se događalo, pravi pristup da budemo najkritičniji i prvo kritični prema “svojoj” strani, odnosno prema onom što je napravljeno u naše ime. Naravno da ja, pre svega, moram biti kritičan prema Srbiji i Srbima, tek to mi daje legitimnost da prozovem i druge strane zbog onog što su oni činili u ratu. Mislim da je, nažalost, ovog pristupa još uvek premalo u svim zemljama bivše Jugoslavije.\n\nKoliki je danas značaj fotografija koje ste tada napravili, a koje pokazuju potpuni besmisao i apsurdnost rata? I koliko one mogu doprinijeti promociji mira, ali i razumijevanju dešavanja koja su prethodila krvavom raspadu bivše Jugoslavije?\n\n – Značaj svojih fotografija gledam na dva načina. Prvi je strogo faktografski i dokumentaristički, jer one stvarno vrlo eksplicitno pokazuju ono što nam se uistinu u tom ratu i tim ratovima događalo. Drugi značaj je u prevenciji, odnosno upozoravanju i podsećanju na patnju i destrukciju koja se dogodila, kako bi zaustavili sve one radnje koje nas ponovo dovode do nestabilnosti u regionu i potencijala za neki novi rat.\nFakovići, istočna Bosna, maj 1993. (Miloš Cvetković / Ustupljeno Al Jazeeri)\n Opet imamo priliku gledati slike užasa iz Ukrajine, a nažalost globalne nestabilnosti se uvek lome i preko Balkana. Jednostavno, kao ljudi, ne smemo to da dozvolimo. Nažalost, pitanje o tome koliko moje fotografije mogu doprineti promociji mira je teško. Mislim da i umetnost i nevladin sektor rade dobre stvari, ali neodgovorni političari puno lakše svojim izjavama i neodgovornim ponašanjem poruše poverenje i bliskost koja se godinama gradi.\n\nKako Vam djeluje trenutna situacija na Balkanu? Koliko smo kao društva zapravo daleko od katarze i je li ona uopće moguće?\n\n – Kao šta sam već rekao: mislim da se globalna dešavanja uvek na neki loš način prelamaju i preko Balkana i uopšteno imam utisak da mi idemo korak napred i onda nekoliko koraka unazad. Mislim da sam bio veći optimista pre deset godina nego danas, što je apsurdno, jer stvarno je puno vremena prošlo od ratova u bivšoj Jugoslaviji, a mi smo i dalje toliko daleko od prave katarze.\nTrnopolje, 1992. godine (Miloš Cvetković / Ustupljeno Al Jazeeri)\n\nIma li prostora za optimizam? Postoji li u Srbiji dovoljno jaka politička alternativa koja bi stvorila preduvjete za neku sretniju budućnost neopterećenu narativom ratova iz devedesetih?\n\n – Prostora za optimizam mora biti. Mislim da je problem da političke elite u svim zemljama bivše Jugoslavije još uvek uspešno koriste traume koje mi svi imamo iz devedestih za svoje sebične političke ciljeve i skupljanje glasova. Bave se ratom, ali na potpuno pogrešan, manipulativan i destruktivan način. Na žalost, kod glasača to još u velikoj meri prolazi. I u Srbiji, i u Hrvatskoj, i u Bosni i Hercegovini, i u Crnoj Gori imamo političke aktere iz devedestih i dalje aktivne, na ovaj ili onaj način, ili s ogromnom moći. Dok ne dođu neki drugi neopterećeni ljudi s iskrenijim i čistijim namerama neće nam biti dobro.\nVelika Kladusa 1994. (Miloš Cvetković / Ustupljeno Al Jazeeri)\n Za kraj reči, koje su mi stalno u mislima:\n Samo su mrtvi videli kraj rata – irski pisac i scenarista Jim Sheridan\n Neprijatelj mog neprijatelja je moj neprijatelj – Slaven Rašković, urednik knjige Moja Bosna\n Nema nekažnjeno viđenih užasa, nema zaborava za jednom pogledani jad i bedu ljudsku, izvod iz eseja Darka Cvijetića u knjizi Moja Bosna\n Đavo jeste crn, ali u ovom ratu neki Beli anđeli su imali crna krila, Miloš Cvetković, autor\nA o mentalitetu na ovim prostorima sve su rekli Ivo Andrić, Branko Ćopić, Miroslav Krleža…', 'Holivudski scenaristi izglasali su ogromnom većinom glasova članova udruženja „Writers Guild of America“ (WGA) da mogu krenuti u štrajk, što bi poremetilo produkciju i uticalo na ekonomiju južne Kalifornije.\n Od 9.218 članova WGA, 98 posto je bilo za, a dva posto je bilo protiv štrajka, što dozvoljava liderima sindikata da pokrenu obustavu rada ukoliko ne budu u mogućnosti da pregovaraju o novom filmu i televizijskom ugovoru, prenio je Los Angeles Times.\n „Iskazali ste kolektivnu snagu, solidarnost i zahtjev za promjenama, a brojke su vrlo očigledne. Nastavit ćemo da radimo za pregovaračkim stolom kako bismo postigli poštene ugovore za sve scenariste“, naveo je WGA.\nDodatni pritisak na pregovore\n Glasanje je održano u periodu između 11. i 17. aprila i stavlja dodatni pritisak na pregovore između Saveza filmskih i televizijskih producenata i scenarista oko plata i uslova.\n Scenaristi traže paket povećanja kompenzacije u vrijednosti od gotovo 600 miliona dolara. To uključuje povećanje minimalne plate i veće preostale isplate od streaminga, zajedno sa povećanim zdravstvenim i penzionim doprinosima.\nAktuelni trogodišnji ugovor, kojim je obuhvaćeno 11.500 scenarista, ističe 1. maja, prenosi Tanjug.', "U filmskoj historiji malo je filmova koji su rađeni kao adaptacije književnih djela, a da su zaista uspjeli dočarati ono što je pisac napisao i opisao u knjizi. Za takvo nešto trebate imati genijalnog scenaristu (ili više njih) koji će uspjeti samu bit i dušu knjige prenijeti u scenarij ostajući vjeran izvornom tekstu i dobrog režisera kojeg neće ponijeti nekakav umjetnički zanos da od toga napravi nešto što će biti razumljivo samo nekolicini ljudi. (Francis Ford Coppola i Mario Puzo su sa Kumom dokazali da je moguće odličnu knjigu „pretočiti“ u još bolji scenarij i snimiti jedan od najboljih filmova svih vremena.)\n Najnovija adaptacija popularnog romana Tri mušketira Alexandrea Dumasa, jednom od njegovih kapitalnih djela (drugo je, naravno, Grof Monte Kristo), ovoga puta urađena je u evropskoj koprodukciji Francuske, Njemačke, Španije i Belgije. Film Les trois mousquetaires: D'Artagnan (Tri mušketira: D'Artagnan, 2023) donosi pravi evropski blockbuster na holivudski način, što je vidljivo iz svakog kadra. Bogata produkcija, „prelijepo prljava“ kostimografija (iznošena i pohabana odjeća mušketira u odnosu na onu ulickanu kardinalove straže), koja zajedno sa raskošnom scenografijom odaje svojevrsnu autentičnost, odlike su ostvarenja koje je samo početak priče.\nKreativnost i komercijalizacija\n Premostiti vječitu provaliju između kreativnog pisanja i komercijalne ekranizacije u historiji kinematografije pošlo je za rukom tek rijetkima. Scenaristički dvojac iza filma, Matthieu Delaporte i Alexandre de La Patellière, Dumasovu prozu protkanu političkim i ljubavnim spletkama u to viteško i galantno doba, veoma vjerno je prenio u scenarij (sa određenim političkim korektnostima; woke elementima). Reditelj Martin Bourboulon pokazao je i dokazao svoje rediteljsko umijeće u orkestraciji akcionih scena, koje su zaista na visokom nivou.\n Dumas, rođen početkom 19. stoljeća, radnju svog romana smjestio je u 17. stoljeće, vrijeme vladavine Louisa XIII, i to u periodu od 1625. do 1628. sa pričom o mladom D'Artagnanu koji iz Gaskonja dolazi u Pariz kako bi se priključio kraljevim mušketirima.\n „Liberté, égalité, fraternité“ ili u prevodu na bosanski „Sloboda, jednakost, bratstvo“, francuski je nacionalni moto koji potječe još iz doba Francuske revolucije sa kraja 18. stoljeća. Roman Tri mušketira svakako je pisan u duhu nacionalnog mota, a da je toliko „slobode“ u „jednakosti“ i „bratstvu“ donijela najnovija filmska adaptacija zasigurno neće promaći posjetiteljima hramova sedme umjetnosti.\n Prijašnje adaptacije Dumasovog romana, a ovdje ćemo spomenuti samo najbolje (i jednu katastrofalnu), nastajale u raznim periodima filmske historije su se, neke više, a neke manje, držale originalnog literarnog predloška. Dvije uspješnice crno-bijelog nijemog filma bile su francuska verzija iz 1921. reditelja Henrija Diamanta Bergera i američka, također iz 1921, sa tada vodećim holivudskim glumcem Douglasom Fairbanksom. U verziji rađenoj u Tehnicoloru iz 1948. sa Lanom Turner, Angelom Lansbury i Vincentom Priceom, jedan od dva najpopularnija „filmska plesača“ toga vremena, Gene Kelly (drugi je naravno Fred Astaire) glumio je D'Artagnana. Koliko je opširan Dumasov roman tako je i francuski reditelj Bernard Borderie odlučio da ne izostavi ništa i snimio film iz dva dijela raskošno produciran, sa sjajnom scenografijom i kostimima, te sniman na autentičnim lokacijama.\nDumas se ‘okreće u grobu’\n Vjerovatno najbolja verzija je ona Richarda Lestera iz 1973/74. također podijeljena na dva dijela – Tri mušketira: Kraljičini dijamanti i Četiri mušketira: Miladyna osveta, čiju su glumačku postavu činile tadašnje zvijezde: Charlton Heston kao kardinal Richelieu, Christopher Lee kao Rochefort, Faye Dunaway – Milady, Raquel Walch – Constanca, Oliver Reed – Athos i Michael York kao D'Artagnan.\n Disneyeva verzija iz 1993. koju je režirao Stephen Herek baš i nije vjerna adaptacija knjige, više pojednostavljena i izmijenjena da bi se mogla prodati tadašnjoj mladeži, ali je ostavila slatkast okus na filmofilskom nepcu. Glavni glumci su bili Charlie Sheen, Kiefer Sutherland, Oliver Platt i Chris O'Donnel – kao mušketiri, dok je Tim Curry bio i više nego odličan kardinal Richelieu, negativac za kojega jednostavno ne možete, a da ne navijate.\n Adaptacija zbog koje se Dumas „okretao u grobu“, bila je ona reditelja Paula W.S. Andersona iz 2011, a nastala je na osnovu scenarija Alexa Litvaka i Andrewa Davisa, koji su imali dosta slobodniji pristup adaptaciji literarnog klasika. U tom „slobodnijem pristupu“ scenaristi su promijenili uloge nekih likova u odnosu na literarni predložak kao i karaktere, a o priči da i ne govorimo.\n Rak rana Andersonovog filma bila je nesmotrena potreba za referenciranjem i pravljenjem svojevrsnih filmskih omaža. Bolji poznavaoci filmova će uočiti referencu na Spielbergov prvi Indiana Jones film The Raiders of the Lost Ark u sceni sa samog početka. A prekopiran je i famozni stant Toma Cruisea iz serije filmova Misssion: Impossible, nakon čega slijedi i scena preuzeta iz filma Entrapment. Utrljana so na ranu jeste scena – omaž spagetthi westernu Sergija Leonea, Fistful of Dollars – u kojoj se D'Artagnan obraća zlikovcima na način Clinta Eastwooda („Uvrijedili ste moju mulu“). Scenaristički dvojac, umjesto da se držao romantičarske verzije sa mačevalačkim dvobojima i hrabrim mušketirima, odlučio je da koncentriše radnju na akcionim scenama u kojima se puca iz raznog oružja i topova (leteći jedrenjaci i galije), te negativcima koji su u prvom planu.\nRoman na 600-ak stranica\n Najnovija adaptacija posjeduje sve ono što ima i originalni književni predložak: zavjere, akciju, dvoboje, potjere, heroje, negativce, bratstvo i, naravno, ljubav. Mladi D'Artagnan (Franҫois Civil) će prije dolaska u Pariz posvjedočiti, te i sam preživjeti ubistvo. Da bi se priključio kraljevim mušketirima trebaće mu mnogo više od očeve preporuke na osnovu koje će i doći do kapetana mušketira Trévilllea (Marc Barbé). Mladac će započeti kavgu sa naslovnom trojicom mušketira: Athosom (Vincent Cassel), Porthosom (Pio Marmaï) i Aramisom (Romain Duris), izazvavši ih na pojedinačni dvoboj, samo da bi zadobio njihove simpatije nakon što dvoboj prekinu brojčano nadmoćniji kardinalovi ljudi, koji neće biti problem za mušketire i D'Artagnana. Dok kardinal Richelieu (Éric Ruf) sprema zavjeru protiv Kralja (Louis Garrel), u čemu mu pomaže Milady de Winter (Eva Green), D'Artagnan će sa Porthosom i Aramisom pokušati dokazati nevinost Athosa koji je osuđen na smrt, te pomoći Kraljici (Vicky Krieps) i spasiti Kralja.\nRoman je zbog svoje obimnosti (preko 600 stranica) za potrebe filmske adaptacije podijeljen na dva dijela, a drugi dio Tri mušketira: Milady nas očekuje krajem tekuće godine, što je još jedna od očiglednih holivudskih produkcijskih tekovina (snimanje dva filma istovremeno). Sa takvim epskim zamahom, Dumasov klasični roman dobio je i više nego vjernu adaptaciju.", 'Prijedlog ukrajinskog predsjednika Volodimira Zelenskog da govori na ceremoniji dodjele filmskih nagrada Oscar odbijen je drugu godinu zaredom.\n Zelenski je nastojao da se putem video-poziva pojavi u nedjeljnom televizijskom programu nakon što se pojavio na drugim kulturnim manifestacijama, ali mu je zahtjev odbijen, prenio je The Guardian.\n Kako navodi britanski list, ova odluka donesena je nakon objavljivanja rezultata nedavne ankete prema kojoj je američka podrška Ukrajini smanjena.\nObraćao se više puta na festivalima i dodjelama nagrada\n Prošle godine je objavljeno da je izvršni producent Oscara Will Packer izrazio zabrinutost ako se Zelenskom dozvoli pojavljivanje jer su „svi pogođeni sukobom u Ukrajini bijelci, dok prethodne tragedije koje su se odnosile na ljude druge boje kože nisu dobile istu pažnju“.\nZelenski se tokom 2022. pojavio putem video-poziva tokom dodjele Grammy nagrada i Zlatnih globusa, kao i na filmskim festivalima poput onih u Cannesu i Berlinu, podsjeća Tanjug.', 'Peruanski arheolozi otkrili su 30-ak grobova iz razdoblja prije Inka na groblju koje pripada narodu Chancay, grupi koja je nastanjivala doline centralne obale Perua od 1000. do 1500. godine.\n Novootkriveni grobovi stari 800 godina omogućili su stručnjacima da saznaju više o kulturi Chancay, koja je malo istražena, rekao je za Reuters Pieter Van Dalen, arheolog sa Univerziteta u San Marcosu, prenosi Hina.\n Arheolozi sa Univerziteta u San Marcosu rade na mjestu ukopa koji pripada pretkolumbovskoj kulturi Chantay.\nDruštvene klase\n “U posljednjih godinu dana otkrili smo više od 2.000 ukopa na različitim grobljima kulture Chancay”, dodao je.\n Na televizijskim snimkama moglo se vidjeti kako arheolozi čiste prašinu s vaza različitih oblika na groblju.\nOtkriveni grobovi pripadaju ljudima iz različitih društvenih klasa, prema Van Dalenu, koji je primijetio da su neki pronađeni na dubini do pet metara ispod zemlje i da su pripadali eliti Chancaya.', 'Slavonija je dobila jedan od najsavremenijih muzeja u državi.\n Riječ je o multimedijalnom centru posvećenom bećarcu, sa zbirkom od nekoliko stotina pjesama i tradicionalnih predmeta.\nBećarac je od 2011. godine pod zaštitom UNESCO-a na listi nematerijalne kulturne baštine.', 'Njemački remake antiratnog klasika Na zapadu ništa novo veliki je pobjednik na dodjeli filmskih nagrada Britanske akademije (BAFTA), trijumfirajući u ključnim kategorijama na ceremoniji koja se smatra pokazateljem za dodjelu Oscara sljedeći mjesec.\n Utemeljena na romanu njemačkog pisca Ericha Marije Remarquea iz 1928. o užasima Prvog svjetskog rata iz perspektive mladog njemačkog vojnika, Netflixova drama dobila je rekordnih 14 nominacija za BAFTA-u, što je čini jednim od najpriznatijih filmova koji nisu na engleskom jeziku u historiji te nagrade.\n Ukupno je film osvojio sedam nagrada: za najbolji film, za adaptirani scenarij, za film koji nije na engleskom jeziku, za režiju Edwarda Bergera, za kinematografiju, zvuk i originalnu muziku, prenosi Hina, pozivajući se na Reuters.\n “Film na njemačkom jeziku, blagoslovljeni smo s toliko nominacija i ovo osvajanje nagrada je jednostavno nevjerovatno”, rekao je producent Malte Grunert u svom govoru.\n “Na zapadu ništa novo priča je o mladiću koji, zatrovan desničarskom političkom nacionalističkom propagandom, odlazi u rat misleći da je to avantura, a rat je sve samo ne avantura. To je jedna od poruka Remarqueovog romana i kad smo krenuli s ovim… to se činilo relevantnom porukom čak i 100 godina nakon što je knjiga objavljena”, dodao je.\nFilm o Navaljnom najbolji dokumentarni film\n Austin Butler osvojio je nagradu za najboljeg glavnog glumca za portret Elvisa Presleya u filmu Elvis. U svom je govoru zahvalio porodici Presley.\n “Nadam se da sam vas učinio ponosnim, ovo mi znači sve na svijetu”, rekao je.\n Cate Blanchett osvojila je nagradu za glavnu glumicu za portret homoseksualne dirigentice berlinskog orkestra čija karijera pada zbog skandala sa zlostavljanjem u filmu Tar.\n Film Banshees, priča o dvoje zavađenih prijatelja na otoku u blizini obale Irske, osvojio je nagradu za najbolji britanski film, obje sporedne glumačke kategorije za Kerry Condon i Barryja Keoghana, kao i originalni scenarij.\n Navaljni, film o zatvorenom ruskom opozicionom političaru Alekseju Navaljnom, pobijedio je u kategoriji dokumentarnog filma. Filmaši su nagradu posvetili porodici Navaljni i bugarskom istraživačkom novinaru Kristu Grozevu.\n Novinar, kojeg je Rusija u decembru stavila na popis tjeralica, rekao je u petak da mu je “britanska policija zabranila prisustvovanje” BAFTA-i iz sigurnosnih razloga.\nKao odgovor, londonska policija rekla je da nikom nije i ne može zabraniti prisustvovanje privatnom događaju. Odluke o sudjelovanju bile su za organizatore događaja, rečeno je.', 'Kultni portreti zvijezda, kao što su Marlon Brando i Dolly Parton, koje je napravio Andy Warhol izloženi su u saudijskoj pustinji, a prva izložba pokojnog diva pop-arta u Saudijskoj Arabiji posveta je umjetnikovoj opsjednutosti slavnima, javlja AFP.\n Organizatori su pokušali povući vezu između svijeta kojeg je Warhol predstavljao, odnosno New Yorka prije pola stoljeća i Saudijske Arabije danas.\n „Warhol je odrastao u vrijeme radikalnih promjena u Americi 1950-ih i 1960-ih, vrijeme potpuno nove živahne kulture mladih, i on je to zabilježio i odražavao“, rekao je Sumantro Ghose, direktor umjetničkog programa u Al Uli, saudijskom gradu u kojem se održava izložba.\n „Trenutno smo u Saudijskoj Arabiji u vremenu velikih promjena, velike transformacije“, dodao je Ghose.\nVjerovatno bi uživao\n Prema riječima Patricka Moorea, direktora Warholovog muzeja, umjetnik bi vjerovatno uživao u prilici da pokaže svoj rad u Saudijskoj Arabiji.\n „Mislim da bi mu ova zemlja koja se na neki način razvija pred našim očima bila fascinantna“, rekao je Moore za AFP. „Volio bi činjenicu da je možda bio prvi zapadni umjetnik koji izlaže na ovom nivou u Saudijskoj Arabiji“.\n Smještena u Maraji, koncertnoj dvorani sa zrcalima pored pješčanih planina u Al Uli, izložba pokazuje neke od glamuroznijih djela iz Warholovog kataloga u tri glavne prostorije.\n Posjetitelji se prvo susreću s kratkim video zapisima slavnih snimljenim u njegovom studiju „Factory“ na Manhattanu: zamišljena Edie Sedgwick, Lou Reed koji pijucka bezalkoholno piće i Dennis Hopper.\n Tu su zatim portreti nekih od najvećih imena tog doba: od Jacqueline Kennedy Onassis i Judy Garland u 1960-ima do Debbie Harry i princeze Caroline od Monaka u 1980-ima.\n Posljednja soba posvećena je Warholovim „Srebrnim oblacima“, balonima punjenim helijem koje drže obožavatelji.\nIzložba malo zadire u Warholov život, ali Moore je rekao da je to zato što se nije uredno uklopila u fokus koji prenosi naslov: Slava.', 'Bosanskohercegovački književnik, akademik i univerzitetski profesor Dževad Karahasan preminuo je u 70. godini.\n Vijest o smrti austrijskim medijima je potvrdila porodica.\n S teškom bolešću borio se dvije godine; u posljednje vrijeme bolest je uznapredovala te nisu pomogle ni brojne terapije.\n Prošao je operativni zahvat, mukotrpna zračenja, razne druge terapije, bio je pod stalnim nadzorom austrijskih doktora, ali je bolest bila jača.\n “Preminuo je Dževad Karahasan, jedan od najznačajnijih evropskih autora. Kako je saopćila njegova porodica, preminuo je u 70. godini”, objavio je Kleine Zeitung.\n Dževad Karahasan rođen je u Duvnu, današnjem Tomislavgradu, 1953. godine.\n U rodnom je gradu završio osnovno i gimnazijsko školovanje.\n Diplomirao je na Filozofskom fakultetu u Sarajevu, studij komparativne književnosti i teatrologije, a doktorirao na Filozofskom fakultetu u Zagrebu.\nBogata karijera\n Rat u Bosni i Hercegovini 1992. godine zatekao ga je na mjestu profesora, kasnije dekana Akademije scenskih umjetnosti (ASU) u Sarajevu.\n Radio je kao redovni profesor na Filozofskom fakultetu Univerziteta u Sarajevu, kao gostujući profesor na univerzitetima u Salzburgu, Innsbrucku, Berlinu i Baselu, bio je stipendist DAAD Berlin, pisar Grada Graza te lektor za bosanski, hrvatski i srpski jezik na Slavistici na Univerzitetu Georg-August u Gottingeun.\n U karijeri je objavio više od stotinu stručnih radova u časopisima, zbornicima i knjigama o raznim autorima i teorijskim problemima drame, teatra i prozne književnosti.\n Eseje, pripovijetke i studije objavljivao je u uglednim evropskim časopisima u Sarajevu, Berlinu, Rimu, Parizu, Londonu, Pragu i drugim evropskim gradovima.\n Njegove knjige prevedene su na dvadesetak svjetskih jezika.\n Za roman Istočni divan je 1990. godine dobio nagradu za najbolji roman u tadašnjoj Jugoslaviji.\nDobitnik je i jednog od najznačajnijih evropskih priznanja, Goetheove nagrada za književnost, koja nosi ime po najsvestranijem njemačkom književniku i misliocu Johannu Wolfgangu von Goetheu.', 'Film Sve u isto vrijeme, koji se bavi idejom paralelnih stvarnosti, osvojio je nekoliko filmskih nagrada u subotu, uključujući za \xa0najbolji igrani film, na dodjeli nagrada Spirit, jednoj od posljednjih velikih holivudskih svečanosti prije Oscara sljedećeg vikenda.\n Film o kinesko-američkoj vlasnici praonice veša koja se bori s plaćanjem poreza usred porodičnih previranja osvojio je mnogo trofeja na dodjelama holivudskih nagrada uoči dodjele Oscara 12. marta.\n Film je pobijedio u svakoj kategoriji nagrada Spirit u kojoj je bio nominiran na ceremoniji održanoj u velikom šatoru na plaži Santa Monica u Los Angelesu u čast nisko i srednjebudžetnih filmova.\n Glasači su dodijelili sedam nagrada filmu koji je snimljen za 25 miliona dolara i postao je najveći hit nezavisnog studija A24, s globalnom zaradom na kino blagajnama iznad 100 miliona dolara.\nMichelle Yeo\xa0 – najbolja glumačka izvedba\n “Ovo je previše. Baš smo sretni!” rekao je koreditelj Daniel Scheinert, preuzimajući posljednju nagradu večeri.\n Michelle Yeo osvojila je nagradu za najbolju glumačku izvedbu.\n Ovo je prva godina u kojoj se Spirit Awards odlučio za rodno neutralnu glumačku kategoriju i ukinuo nagrade za najboljeg glumca i glumicu.\n Scheinert i Daniel Kwan osvojili su nagrade za režiju i najbolji scenarij.\nTrenutno je u toku glasanje za Oscare, koje će biti zaključeno u utorak, prije nego što sljedeće nedjelje na ceremoniji budu podijeljeni najpoželjniji zlatni kipići u Hollywoodu.', 'Među najutjecajnije umjetnike savremene svjetske likovne scene, Slobodan Braco Dimitrijević svrstan je još osamdesetih godina prošlog stoljeća. Sin je čuvenog slikara i intelektualca Voje Dimitrijevića, prvu izložbu imao je sa nepunih deset godina, a Hajrudin Šiba Krvavac je o njemu – kao čudu od djeteta – snimio film.\n Deceniju kasnije je ciklusom Slučajni prolaznik zatekao svijet izvodeći umjetnost na ulice i uključujući obične ljude, sličajne prolaznike u čin stvaranja. Upravo ga je postavljanje velikih formata fotografskih portreta nepoznatih ljudi lansiralo u sami vrh tadašnje avangardne umjetničke scene.\n U karijeri dužoj od pet decenija ostvario je više od 160 izložbi širom svijeta, ne postoji značajnija muzejsko-galerijska ustanova u kojoj nije izlagao, a njegova djela se čuvaju u više od 80 javnih kolekcija, među kojima su Guggenheim Museum, Museum of Modern Art New York, Musée Georges Pompidou Paris, Tate Modern London, Nationalgalerie im Hamburger Bahnhof Berlin, Museum Ludwig Wien i Köln.\n Kao pionir internacionalne konceptualne umjetnosti snažno je utjecao na dvije značajne tendencije u umjetničkim diskursu današnjice – kritičke prakse u javnom prostoru i intervencije u muzejskim kolekcijama.\n Za izuzetan doprinos razvoju umjetnosti kao prostora humanističkog djelovanja i utemeljenju konceptualne umjetnosti kao najznačajnijeg pravca u umjetnosti druge polovine 20. stoljeća Univerzitet u Sarajevo mu je ove sedmice dodijelio počasni doktorat. Tim povodom Braco Dimitrijević za Al Jazeeru govori o svom radu, umjetničkim počecima i umjetnosti danas.\nUniverzitet u Sarajevo dodijelio je Braci Dimitrijeviću počasni doktorat (Ustupljeno Al Jazeeri)\n\nUniverzitet u Sarajevu dodijelio Vam je počasni doktorat za izuzetan doprinos razvoju umjetnosti kao prostora humanističkog djelovanja i utemeljenju konceptualne umjetnosti kao najznačajnijeg pravca u umjetnosti druge polovine 20. stoljeća. Kako se osjećate i šta Vam konkretno ovo priznanje predstavlja?\n\n – Prema nagradama sam nekako manje emotivan nego za ovo što je vezano za Sarajevo i univerzitet. Kad spomenete Sarajevo, onda ide prvih dvadeset godina mog života, tako da prave se razne vrste rezimea, razne vrste sličica izlaze u prvi plan… Veoma sam emotivan, a posebno mi je drago što se to dogodilo 6. aprila, na datum koji ima veliku simboliku u mom odrastanju.\n\nJedan ste od najuspješnijih savremenih umjetnika na svijetu, ne postoji značajnija muzejsko-galerijska ustanova u kojoj niste izlagali, a sve je počelo još u ranom djetinjstvu. Koliko je to što ste rođeni i odrasli u umjetničkoj porodici utjecalo na to da umjetnost bude Vaše životno opredjeljenje?\n\n – Što se talenta tiče, Bog nije davao onima koji su stajali u redu, već onome koga je on hirovito izabrao. A tehnički, to što sam rastao u kući umjetnika je pomoglo da tako rano imam tu izložbu, sa devet i po godina. To je donosilo određene prednosti i određene nedostatke.\n Rasti uz velikog oca, ako ste imalo svjesni, donosi stalno preispitivanje o vašoj ulozi, talentu, zaslugama, tako da je taj utjecaj zaista dvostruk, ima i prednosti i mane.\n\nJeste li ikada pomislili da biste se mogli baviti nečim drugim?\n\n – Ja sam se aktivno bavio skijanjem, imao sam neka nacionalna i međunarodna takmičenja, i tu čovjek vidi vlastite sposobnosti koje zapravo nemaju veze sa miljeom u kojem je odrastao.\n Uvijek sam znao da ću se baviti nekim eksperimentom, a kasnije se ispostavilo da je to umjetnički eksperiment.\n\nDug put ste prošli kao umjetnik – od mladog umjetnika koji formira konceptualnu umjetnost do afirmisanog umjetnika svjetskog glasa. Kako je izgledao taj umjetnički put i koliko se on razlikuje od puteva mladih umjetnika danas?\n\n – Danas vladaju neki sasvim drugi kriteriji, vremena su jako obeshrabrujuća. U vremenu u kojem sam ja počinjao originalnost je bila bitan faktor i ljudi su bili u tom poslu bili su tu jer su voljeli umjetnost, jer su imali određeni talenat da umjetnost oslušukuju, primaju, skupljaju ili da je izlažu ako su bili dovoljno daroviti kustosi.\nBraco Dimitrijević na naslovnici ‘The Timesa’ 1987. godine (Ustupljeno Al Jazeeri)\n Međutim, danas su se u umjetnost upetljali neki ljudi koji su tu čisto iz špekulativnih razloga. Recimo, ja se sjećam da mi je bilo vrlo interesantno kad se na mojoj izložbi u Pekingu prije petanestak godina pojavio par Guerlain, koji je vezan za industriju luksuznih parfema i kozmetike. Meni se to učinilo simpatično jer sam mislio da su oni došli da istražuju novu kinesku umjetnost. Međutim, nedavno sam pročitao da su oni kupili 400 hektara zemlje na kojoj uzgajaju orhideje od kojih će praviti kozmetičke proizvode. Dakle, i ti ljudi koji su na prvi pogled izgledali zainteresirani za umjetnost su se našli u umjetničkom kontekstu zbog nečeg trećeg.\n Ili recimo, ja znam ljude koji su kupovali umjetnost, moju ili mojih kolega, da bi mogli da se druže umjetnicima, da bi ih ugostili i da bi provodili noći u diskusijama o umjetnosti… Međutim, nedavno sam sreo dvojicu ljudi koji su imali nekoliko mojih radova, upoznali smo se na jednom otvaranju u Parizu, i kad smo se malo udaljili od posjetilaca, oni su rekli čovjeku koji nas je upoznao da je vrlo interesantno razgovarati s umjetnicima. Tu sam vidio da sam ja prvi savremeni umjetnik kojeg su oni sreli, bez obzira na to što su imali više mojih radova. Dakle, porivi današnjih učesnika u umjetnosti da budu u tom miljeu su sasvim drugačiji od onih kakvi su bili prije 30 ili 50 godina.\n\nŠta biste poručili mladim umjetnicima koji su danas na početku svoje karijere?\n\n – Savjetovao bih da da se okupe u što većem broju, da kreiraju neki novi pokret i pokušaju što više utjecati na svoju sredinu, i kulturno i poltički.\n\nPočetak je aprila, ovih dana je sve u znaku sjećanja na početak opsade Sarajeva. Kako ste Vi doživjeli rat u Bosni i Hercegovini, da li je i na koji način utjecao na Vaše stvaralaštvo?\n\n – Meni je to najgori period u životu. Bio sam na 3000 kilometara odavde, već sam dvadesetak godina živio vani, međutim tek sam u tim trenucima, gledajući užasne snimke po svjetskim televizijama, vidio kolika je moja vezanost bila za Sarajevo.\n Na svu sreću, za mene 6. april ima neke druge konotacije, a to je dan pobjede nad fašizmom, jedan veliki dan vezan za našu civilizaciju i naš grad.\n\nKao jedan od razloga odlaska iz Sarajeva navodili ste ‘dežurne genije’, one koji su stručni za sve. Ekspanzijom društvenih mreža, kao da su dobili svojih ‘pet minuta’. Kako to komentirate?\n\n – I dalje se užasavam dežurnih genija i tih konvencija malih sredina. Uvijek kažem da je lako biti veliki pisac u zemlji nepismenih, vi trebate biti veliki pisac u zemlji u kojoj su svi dobro načitani. Ima još jedna misao koja se nadovezuje na to, a to je da se bogatstvo jedne zemlje veže za količinu nepotrebnog znanja, sve što se u ovom problematičnom svijetu neoliberazlizma danas naziva nepotrebno znanje, odnosno. Mnoge se stvari rađaju iz upravo takvih stvari.\nBraco Dimitrijević (Ustupljeno Al Jazeeri)\n\nMožemo li se osvrnuti na ciklus ‘Slučajnih prolaznika’ kojim je sedamdesetih godina prošlog stoljeća počeo Vaš konceptualni umjetnički angažman i koji Vas je lansirao u vrh tadašnje avangardne umjetničke scene. Odakle uopće ideja za taj rad? I koliko je na tu usredotočenost na slučajne prolaznike, takoreći obične ljude, utjecalo to što ste zapravo kroz svoje odrastanje imali priliku družiti se sa nobelovcima i ljudima koji su obilježili historiju umjetnosti 20. stoljeća?\n\n – Kad je rektor nabrajao počasne doktore sarajevskog univerziteta, ja sam znao više od polovine njih jer su bili kućni prijatelji, odnosno prijatelji mog oca i moje majke. Recimo, tu su nabrojani nobelovci Vladimir Prelog i Ivo Andrić koje sam sticajem okolnosti poznavao od rođenja, naravno i Meša Selimović koji je bio jedan od bližih prijatelja mog oca.\n Nedavno mi je Danis Tanović poklonio pozivnicu za izložbu mog oca iz ranih šezdesetih koju je otvorio upravo Meša Selimović. Moja veza sa tim ljudima je bila primarna, oni su za mene bili samo obični interesantni ljudi koji su imali najveća svjetska priznanja i priznanja za svoje talente.\n Sjećam se da mi je, kad sam imao svoju prvu novu izložbu 1969. godine, otac javio da je Meša Selimović u tadašnjem kulturnom listu Telegram pročitao prikaz i da ga je nazvao i da su komentirali to kao nešto novo i za mene pohvalno. Meni je to bila jedna vrsta podstreka da radim, jer sam vidio da su i ljudi koji imaju tako velike opuse iza sebe pokazali interes za to što rade i mlađi ljudi.\n\nHoće li Sarajevo u skoroj budućnosti imati priliku vidjeti Vašu izložbu?\n\n – Teško. Moje izložbe su se dešavale u muzejima na više hiljada kvadratnih metara, a mi nažalost nemamo takve prostore koji bi pogodovali kreativnom trenutku koji odgovara mojim instalacijama koje su zahtjevne vis a vis prostora i tih velikih volumena.\n\nU osmoj ste deceniji, no i dalje uveliko radite i stvarate. Razmišljate li nekad o penziji ili ona nije rezervisana za umjetnike?\n\n– U Parizu se održavaje velike demonstracije, ljudi se bore da im se penzioni staž ne produži sa 62 na 64 godine, jer žele imati još nešto od života nakon što odu u penziju. Meni te godine koje se navode na tim protestima i koje im se osporavaju djeluju potpuno neka apstrakcija, jer ljudi kreativnh domena zapravo nikad ne odu u penziju.', 'Status kulturnih radnika u većini evropskih zemalja nije na zadovoljavajućem nivou, ocjena je većine onih koji se bave nekom kulturnom oblasti. Upravo ovaj sektor bio je jedan od najpogođenijih u vrijeme pandemije.\n Zatvorena pozorišta, umjetničke galerije, kino dvorane i druge ustanove kulture dovela su brojne umjetnike diljem svijeta u situaciju pukog preživljavanja. Situacija nije sjajna ni u najbogatijim evropskim zemljama, a još teža je u tranzicijskim zemljama kakve su države Zapadnog Balkana. U svakom rezanju budžetskih troškova kultura je prva na udaru.\n Međutim, nakon dugogodišnje borbe za bolji položaj u društvu i veća prava, nedavno se na evropskom horizontu ukazala nada u bolju i svjetliju budućnost. Vlada Španije nedavno je donijela odluku kojom će država osigurati daleko veću podršku kulturnim radnicima nego što su je imali u prethodnom periodu. Odluka znači zagarantirane beneficije za kulturne radnike koji nemaju stalno zaposlenje u vidu socijalne sigurnosti, zdravstvenog osiguranja, zagarantiranih osnovnih primanja, veće zaštite autorskih prava…\n Potpredsjednica vlade i ministrica rada Yolanda Diaz istakla je zadovoljstvo, jer je uspjela „progurati“ ovakvu odluku koja španskim umjetnicima daje ona prava koja nemaju većina njihovim kolega u drugim evropskim zemljama. Odluka, ipak, donosi optimizam i u druge zemlje.\nEU na španskom putu\n Na nivou Evropske unije još 2006. godine je izrađena studija o statusu umjetnika, ali je ostvaren vrlo mali napredak. Španija početkom ljeta preuzima predsjedavanje Evropskom unijom, pa se mnogi nadaju da će Španija svoj primjer prenijeti i na nivo Unije, te da će se ovo pitanje napokon riješiti.\n Anketa koja je nedavno urađena među članovima Međunarodne mreže za savremenu primjenjenu umjetnost (IETM) pokazala je da bi finansiranje kroz projekte i grantove bila stvar koju bi kulturni radnici najviše voljeli promijeniti u svojim radnim uslovima. Konačno, u decembru prošle godine Evropski parlament je podsjetio Komisiju na plan iz 2006. godine, te da bi ove godine napokon to pitanje trebalo doći na dnevni red. U aprilu bi radna grupa trebala predložiti okvirni zakon za umjetnike i kreativni sektor ministrima kulture članica Unije, nakon čega bi mnoge stvari, nadaju se umjetnici, trebale biti jasnije.\n Dakle, na nivou EU-a stvari bi vrlo brzo mogle krenuti naprijed. S druge strane, kada su u pitanju zemlje Zapadnog Balkana, tvrde sami kulturni radnici, situacija je daleko od dobre i nema nekih inicijativa koje bi dovele do poboljšanja njihovog statusa.\nVlast na strani podobnih\n Osnivač izdavačke kuće Mostart iz Beograda Dragan Stojković u razgovoru za Al Jazeeru Balkans kaže kako su za vlast uvijek postojali podobni i nepodobni umjetnici, te da nisu svi isto cijenjeni.\nDragan Stojković se više od 30 godina bavi nezavisnim izdavaštvom (Ustupljeno Al Jazeeri)\n „Slobodni mogu biti samo izuzetni, koji mogu bez države, i buntovnici koji se probijaju kroz trnje. I oni koji u državnom sektoru kulture rade na raznim poslovima različito su vrednovani. Razlika je među zaposlenima u pozorištima, muzejima, bibliotekama, galerijama, slobodnjacima slikarima, muzičarima, piscima, pjesnicima, glumcima, režiserima“, kaže Stojković.\n Ističe kako se kultura u „postsocijalističkim ili bolje reći predkapitalističkim društvima bivše Jugoslavije tretira uglavnom kao teret, potrošnja, pa je novokomponovanim političkim elitama kultura na poslednjem mjestu, osim ako služi njihovim propagandnim, nacionalnim ciljevima“. O tome svjedoči, kaže, i procenat ispod jedan posto izdvajanja iz budžeta.\n „Uglavnom sve zavisi od lične volje i naklonosti pojedinaca na vlasti da nešto ili nekoga podrže. U odnosu na razvijene kapitalističke sisteme naša društva su razbijena pa se izgubio osjećaj, potreba, odgovornost za javne potrebe, od šireg društvenog interesa“.\n Prema njegovom mišljenju, ovdje se nudi koncept tzv. kreativne industrije što je neoliberalni tržišni koncept kulture, sa sterilnim umjetničkim rezultatima.\n „Sami radnici u kulturi sebe doživljavaju kao bespomoćne činovnike, a povremene ‘pobune’ su uglavnom bez uspeha. Strukovna umetnička udruženja su, i pored stalnih žalbi, nemoćna da promene sistem, da izbore drugačiji odnos prema kulturi. Dakle, kultura nekako opstaje zahvaljujući milostinji države, stranim donacijama i pristajanjem umetnika na zakone tržišta“, kaže Stojković.\nNema volje za promjenom\n Književnica iz Mostara Senka Marić ističe kako je situacija u kulturi u Bosni i Hercegovini loša, te da ne vidi neku volju vlasti da se to promijeni.\nNa razlike među državama, koje postoje prema kulturnim radnicima u regionu, ukazuje književnica Senka Marić (Jelena Medić / Ustupljeno Al Jazeeri)\n „Koliko znam postoji razlika u pravno regulisanom socijalnom statusu kulturnih radnika i umjetnika po državama u regionu. Kao što je i za pretpostaviti, kod nas, u Bosni i Hercegovini, to je vjerovatno najlošije. Ako govorimo o piscima, 99 posto njih je ili negdje zaposleno, ili su na birou. Moguće je od države tražiti status istaknutog umjetnika, na osnovu prethodnih dostignuća, ali koliko se to često ili lako može dobiti, to ne znam, s tim da ne poznajem niti jednog pisca koji ga ima. Status istaknutog umjetnika osigurava zdravstveno i socijalno osiguranje. Mislim da se na tome cijela priča završava“, ističe Marić.\n Prema njenim riječima, trenutne strukture vlasti nemaju interesa da se stanje popravi.\n „Da bi se socijalni položaj kulturnih radnika poboljšao, potrebno je da država prepozna postojanje i važnost kulture, ali ne bih rekla da je ovakvoj vlasti kultura uopšte u fokusu, jer na kraju krajeva njima i ne treba narod koji se bavi kulturom i koji se obrazuje“.\n Nije upoznata da li neka od cehovskih udruženja pokušavaju ostvariti neka veća prava.\n „U svakom slučaju, s onim gdje je ova država sada to je nemoguća misija“.\nKultura se svodi na nevažnu stvar\n Situacija nije ništa bolja ni u Sjevernoj Makedoniji. Književnik Venko Andonovski, profesor makedonske i hrvatske književnosti, naratologije, semiologije, komunikologije i kulturologije na Filološkom fakultetu u Skoplju kaže kako je položaj kulturnih radnika u Sjevernoj Makedoniji, a i na Balkanu uopšte, ispod svakog dostojanstva.\nProfesor i književnik Venko Andonovski smatra da je kultura na niskim granama (Ustupljeno Al Jazeeri)\n „Dovoljno je samo pogledati gdje su smještene strane kulturnih rubrika – poslije strana posvećenih zanimljivostima, domaćim ljubimcima, poslije horoskopa i ostalih stvari za razbibrigu. Imam utisak da se radi na tome da se kultura sve više marginalizuje, da se svede na nevažnu stvar ili na stvar u svakom slučaju manje važnu od estrade. Sve to govori da se o položaju kulturnih radnika već i ne razgovara“, kaže Andonovski.\n Ističe kako je u poređenju sa nekim drugim zemljama, stanje u kulturi u balkanskim zemljama – bijedno.\n „Ukoliko ja kao romansijer, pišem roman četiri godine, i za to dobijem autorski honorar od 1.000 eura, onda je to takva blamaža o kojoj i ne treba govoriti. U nekim zemljama se piscima daju dače i vile da bi radili na miru; honorari za ono što urade su dovoljni za nekoliko godina bezbrižnog života. Kod nas je prava bijeda u tom pogledu“.\n Krajnje je vrijeme, smatra profesor Andonovski, da se o piscima, umjetnicima i kulturnim radnicima pobrinemo bar u onoj mjeri u kojoj brinemo o psima lutalicama.\n „Ali i to je na žalost politička odluka, a ne odluka kulturnih radnika. Ako politika ne želi da promeni status kulturnih radnika, on se neće promeniti“, zaključuje profesor Andonovski.\nNema jedinstva među glumcima\n Glumac Armin Ćatić, bivši direktor Narodnog pozorišta Tuzla, a danas član Hrvatskog narodnog kazališta u Osijeku, kaže da, ukoliko želimo popraviti stanje u kulturi, prije svega moramo definirati kulturu kao društveno naslijeđe koje je presudno za funkcioniranje ozbiljnog suvremenog demokratskog društva.\nĆatić smatra kako politika ima prevelikog utjecaja na kulturu (Pixsell)\n „Kada su tražili od Winstona Churchilla da se smanji potpora kulturi on je odgovorio pitanjem: ‘Zašto smo se onda borili?’ Sve one koji ne razumiju vrijednost kulture i kulturnog naslijeđa neophodno je odstraniti iz procesa odlučivanja i kreiranja kulturne politike. Treba zabraniti bavljenje kulturom ljudima koji misle kako dekorateri u kazalištu dekorišu, od ljudi koji kažu da najviše ima uloga za glumce dok su mladi dok starijih likova dobro napisanih nema. Takvi ljudi vam kreiraju kulturnu politiku i što je najgore i sami se emancipiraju kroz nju, a takvih je, kao što rekoh, mnogo“, kaže Ćatić.\n Ističe kako postoje i izuzetni intendanti, direktori i ministri koji ne dolaze iz svijeta umjetnosti, ali koji su napravili i fenomenalne rezultate jer su imali viziju i slušali su savjete najboljih, ali je njih malo.\n „Sve je do ljudi, ne do zakonskih akata, jer ljudi mijenjaju zakonske akte. Moramo birati najbolje, a to će biti teško na prostorima koji godinama nažalost afirmiraju korupciju, nepotizam i što je najstrašnije degradiraju obrazovni sustav. Obrazovanje i kultura dišu istim plućima, ako jedno ne funkcionira nešto nije u redu ni sa drugim. Previše škola, privatnih univerziteta i ljudi se pitaju poslije: zašto djeca nemaju posla. Ne može se lako doći do znanja. Nema prečice do intelektualizma. Sve ovo su problemi koji se svode na jednog čovjeka, na nekoga ko će reći kako više tako ne može. Od svega se pravi vašar“, smatra.\n Ćatić kaže kako se stanje u kulturi može poboljšati jedino postavljanjem sposobnih ljudi na pozicije s kojih se odlučuje o pitanjima važnim za kulturu. Smatra kako postoji veliki utjecaj politike na kulturu i same glumce, ali nema ni jedinstva među kulturnima radnicima koje bi dovelo do toga da se umjetnici unutar države sami izbore za svoja prava.\n Zemlje Zapadnog Balkana žele postati punopravne članice Evropske unije. Da bi se našle u društvu najrazvijenijih evropskih zemalja, moraju se ispuniti brojni zahtjevi i uslovi. EU od balkanskih zemalja traži usklađivanje pravnih, ekonomskih, socijalnih i svih drugih zakona.\nNa evropskom putu zemlje kandidati također će morati pratiti evropske države i na polju kulture, te se prema svojim kulturnim radnicima odnositi na način na koji je to počela Španija, a uskoro se to očekuje i od cijele Unije.', 'Harry Belafonte, pjevač, kompozitor, glumac i politički aktivista, umro je u 96. godini, objavio je u utorak The New York Times, prenosi Hina pozivajući se na Reuters. Smrt je potvrdio njegov glasnogovornik Ken Sunshine. Umro je od zatajenja srca.\n Belafonote je 1950-ih glumio u filmovima s rasističkim temama, a početkom 1960-ih sarađivao s Martinom Lutherom Kingom Jr. u pokretu za građanska prava. Bio je pokretačka snaga iza projekta pjesme “We Are The World” za borbu protiv gladi u Etiopiji 1980-ih. Pjesmu su izvodili Michael Jackson, Stevie Wonder, Bruce Springsteen, Bob Dylan, Ray Charles i Diana Ross i prikupila je milione dolara.\n Također se borio protiv aparthejda u Južnoafričkoj Republici i koordinirao prvu posjetu Nelsona Mandele SAD-u.\n Belafonte je jednom rekao da je bio u neprestanoj pobuni\xa0potaknut ljutnjom.\n “Moramo biti dijelom bilo kakve pobune koja pokušava promijeniti sve ovo”, rekao je za The New York Times 2001. “Ljutnja je potrebno gorivo. Pobuna je zdrava.”\n U intervjuu 2011. rekao je da je aktivista bio puno prije nego je postao umjetnik.\nO predsjedniku Bushu\n Belafonte je rođen 1927. u Harlemu, a rano djetinjstvo proveo je na Jamajci odakle mu potječe porodica. Obišao je svijet kao ambasador UNICEF-a, a 1987. je osnovao fondaciju za AIDS. Godine 2014. dobio je nagradu Američke akademije filmskih umjetnosti i nauke za humanitarni rad.\n Tokom posjete Venecueli januara 2006. rekao je da je američki predsjednik George W. Bush “najveći terorista na svijetu”, a američko Ministarstvo domovinske sigurnosti usporedio je s nacističkim Gestapom.\nAntologija njegove muzike objavljena je 1. marta 2017. u povodu 90. rođendana. Belafonte je bio prvi afromamerički izvođač koji je nagrađen Emmyjem 1960. Osvojio je i Grammyje 1960. i 1965. te Grammy za životno djelo 2000. Godine 1994. dobio je Nacionalnu medalju za umjetnost.', 'Antičko naselje Medijana u Nišu je, nakon 10 godina pauze, ponovo otvoreno za posetioce. Reč je o kompleksu objekata različitih namena od kojih je najatraktivnija vila sa peristilom, rezidencijalni objekat jednog od najznačajnijih rimskih imperatora, rođenog upravo u Naisusu, današnjem Nišu.\n “Danas sam srećna jer mislim da smo na najbolji mogući način predstavili zaveštanje cara Konstantina Velikog”, kazala nam je Vesna Crnoglavac, direktorka Narodnog muzeja Niš.\n I zaista, zahvaljujući što stručnom vođenju kustosa, što informacijama sa panoa postavljenih na ključnim mestima kompleksa, danas je poseta Medijani mnogo više od obilaska arheoloških iskopina. Poseta Medijani prerasta u intenzivan doživljaj načina i stila života, koji je pre 17 vekova vođen u luksuznom predgrađu antičkog Naisusa.\nUlaz u rezidencijalnu vilu Medijane\xa0(Ustupljeno Al Jazeeri)\n Gradnja Medijane je počela na samom prelazu između III i IV veka, da bi tokom vladavine cara Konstantina (324-337), bili sprovedeni opsežni graditeljski radovi – postojeći objekti su se prepravljali i ulepšavali, a novi podizali.\n “Iako 10 godina nismo bili otvoreni za posetioce, mi smo zapravo sve vreme radili. U severozapadnom delu vile smo radili konzervatorske poslove na mozaicima i arhitektonskim delovima, ali smo paralelno radili i konzervaciju pokretnog arheološkog materijala. Zahvaljujući tome, danas imamo sačuvano 1.000 kvadratnih metara prelepog mozaika, ostatke zidnog slikarstva i skulpture koje možete videti u arheološkim salama na Medijani i u muzeju u gradu, gde se nalazi i maketa Konstantinove vile”, navodi Crnoglavčeva.\nZadivljujući prizor\n Kompleks Medijana obuhvatao je nekoliko luksuznih vila, terme, vojničke barake, skladište, a između objekata je postojao prostor za poljoprivrednu proizvodnju. Snabdevanje vodom je bilo obezbeđeno veoma složenim i za ono vreme naprednim sistemom olovnih cevi koje su od vodotornja vodile do objekata i rezervoara iz kojih je vršeno navodnjavanje bašti i njiva. Topla voda je posebnim sistemom dovođena iz Niške banje. Kompleks je korišćen tokom cele godine, što potvrđuje pronađeni sistem grejnih kanala.\nCentralni prostor sa peristilom (Ustupljeno Al Jazeeri)\n Rezidencijalni kompleks je projektovan tako da lepotom i luksuzom zadivi goste, a funkcionalnošću omogući odvijanje društvenih aktivnosti.\n U rezidencijalnu vilu se ulazilo kroz grandiozni slavoluk. Posetioci su prvo nailazili na skulpturu boginje Dardanije, koja je jasno ukazivala na Konstantinovo poreklo iz ugledne dardanske porodice. Iz središnjeg peristila (trema sa stubovima), ukrašenog fontanom sa bazenom i skulpturama, dalje se išlo u dvoranu za prijeme, sale za gozbe i kupatilo. Peristil je služio i za važne razgovore i dogovore koje nije trebalo svako da čuje, pa se pojačavao mlaz vode iz fontane, što je maskiralo glasove, kazao nam je viši kustos niškog Narodnog muzeja, Slobodan Mitić. Monumentalnost same vile, način ukrašavanja, zidno slikarstvo i mozaički dekor, govore nam da su ovde radili majstori iz tada najznačajnijih radionica.\n “Dok su naši konzervatori radili konzervaciju fresko-slikarstva, uradili su različite analize koje su pokazale da je upotrebljavan najskuplji pigment. Skulpture su izrađene od prelepog belog mermera iz Grčke, za ukrašavanje carskih dvorana korišćen je kamen iz Egipta – sve to govori da je Medijana bila jedan ozbiljno isplaniran projekat i poduhvat, u čijoj je realizaciji učestvovao veliki broj ljudi”, objašnjava Vesna Crnoglavac.\n O načinu života koji je funkcionisao u Medijani saznajemo iz pisanih istorijskih izvora, ali i zahvaljujući velikom broju arheoloških nalaza, poput zanatskog centra gde su pronađeni razni upotrebni predmeti ili niza vojničkih baraka u kojima je bila stacionirana vojska. Ona je, osim što je imala značajnu ulogu u pratnji imperatora, radila i različite poslove na imanju i popravljala puteve.\nImpresivan mozaik\n Lepota konzerviranih ostataka podnih mozaika na nalazištu Medijana može da se meri sa lepotom onih iz ostalih carskih vila starog Rima. Ističe se pod ukrašen sa pet različitih mozaičkih tepiha sa geometrijskim i vegetabilnim motivima iz jedne od dve sale za gozbe, iznad koje je 1936. godine podignut muzej, odnosno arheološka sala u kojoj su izložene skulpture.\n Prelep mozaik iz polukružne trpezarije vile koja se nalazila u blizini rezidencijalne, prenet je i izložen u natkrivenom delu Medijane. Urađen je u tehnici slaganja kamenih kockica bele, oker i crvene boje, nejednake veličine. Na središnjem delu mozaika predstavljena je mreža rombova, koju okružuje spoljna traka sa motivom vinove loze.\n Impresivan je i mozaički pod u dvorani za prijeme, sa dva figuralna prikaza: rečnim božanstvom Fluviusom i glavom Meduze. Postoje rimski književni izvori koji bankete organizovane upravo o ovoj dvorani opisuju kao svojevrsne spektakle. Naime, odlikovala su ih posebno osmišljena jela, sačinjena od skupih i egzotičnih sastojaka, uz to dramatično aranžirana. Vino se služilo mešano sa vodom, već prema ukusu gosta. Nakon večere je sledila zabava, jednako atraktivna kao i jelovnik. Uključivala je muzičare, akrobate, plesače, pantomimičare i dresirane životinje. Cilj ovako organizovanih banketa je bio predstavljanje bogatstva, statusa i značaja cara Konstantina.\n “Car Konstantin je zajednički imenitelj ne samo Italiji, kao nekadašnjem Rimskom carstvu, i gradu Nišu, kao nekadašnjem delu tog Rimskog carstva, već je zajednički imenitelj celom hrišćanskom svetu”, kazala nam je Marija Ignjatović, profesorka Rimskog prava sa Pravnog fakulteta u Nišu.\n Prema njenim rečima, o značaju cara Konstantina svedoče istorijski podaci po kojima je ostao upamćen kao veliki rimski imperator koji je 313. godine priznao hrišćanstvo za zvaničnu religiju. “Kao građanin Naisusa, on je i današnji Niš učinio poznatim celom svetu.”\nBogata historija\n O radovima na iskopavanju i konzervaciji, kao i o konstrukciji koja natkriljuje i na taj način štiti arheološko nalazište Medijana, vrlo pozitivno se izrazio Roberto Činkota, direktor Italijanskog instituta za kulturu i savetnik za kulturu italijanske ambasade, u Beogradu.\nDio podnog mozaika iz vile sa konhama (Ustupljeno Al Jazeeri)\n “Značaj obnovljene Medijane nije samo u konzervaciji arheoloških nalaza, već i u vrednovanju kulturne, istorijske i arheološke baštine. Ovakva mesta i treba da nam pruže mogućnost produbljivanja dodatnog znanja o istoriji ove veoma značajne teritorije, jer, kao što znamo, u Nišu je rođen Konstantin Veliki”, navodi Činkota. On smatra da je izuzetno značajno nastaviti dalja istraživanja, jer ona otvaraju mogućnost ostvarivanja međunarodne saradnje.\n “Sa zadovoljstvom dajemo podršku ovakvim inicijativama jer se kroz otkrivanje antičkog sjaja Medijane ujedno valorizuje teritorija Rimskog carstva, koja je za nas Italijane i Italiju itekako značajna”, zaključio je Činkota.\nPozivajući se na reči čuvenog akademika i državnika Stojana Novakovića, koji je pričajući o značaju rimskog kulturnog nasleđa na prostoru današnje Srbije rekao da nikada ne smemo zaboraviti da smo mi samo došli na teritoriju jednog velikog carstva, na teritoriju na kojoj je rođeno nekoliko velikih rimskih imperatora, od kojih su najpoznatiji upravo car Konstantin zbog priznavanja hrišćanstva, ali isto tako i car Justinijan, koji je poznat u svetu pravnika kao veliki kodifikator prava, profesorka Ignjatović je poručila da moramo da budemo dostojni ove teritorije i da čuvamo rimsko kulturno nasleđe, ponosni što smo stanovnici ovih prostora.', 'Replika skeleta jednog od najvećih poznatih dinosaurusa prvi put je izložena u Europi. Titanosaurus je prebačen iz Argentine u Veliku Britaniju, gdje se organizatori izložbe nadaju da će inspirisati novu generaciju paleontologa.', 'Ruska ambasada u Bosni i Hercegovini optužila je Narodno pozorište Sarajevo za “proturusku propagandu”, izražavajući negodovanje zbog načina na koji je rediteljica Selma Spahić postavila predstavu Idiot Fjodora Dostojevskog.\n Ruske diplomate su redatiljicu Selmu Spahić na Facebook stranici ambasade proglasili netalentovanom i histeričnom jer je njen Idiot smješten u savremeni kontekst u kojem se upozorava na zločine koje su ruska vojska i paravojne grupe do sada počinile tokom invazije na Ukrajinu.\n\n Naročito se to odnosi na dio predstave u kojem glumac u ulozi Lava Miškina “s pozornice patetično optužuje Rusiju za namjerno ubistvo stotina nevinih civila, žena i djece u\xa0 pozorištu u Mariupolju”. Riječ je o pozorištu koje je tokom ruskog napada na Mariupolj bilo sklonište za više od hiljadu civila, no ipak se našlo na meti ruskih napada.\n U zračnom napadu na pozorište u Mariupolju 16. marta 2022. ubijene su stotine ljudi. Konačni broj žrtava nije utvrđen, no procjene su da je u ruskom napadu iz zraka ubijeno između 300 i 600 osoba.\n Ruska ambasada, ne nudeći dokaze, ponavlja tvrdnje kako ti ljudi nisu ubijeni u zračnom napadu, nego da su bili žrtve eksplozije koju su podmetnuli pripadnici ukrajinske pukovnije “Azov”.\n Na službenoj web-stranici ambasade rediteljici Selmi Spahić prebacuje se da nije dobro informisana, a Narodnom pozorištu Sarajevo da se koristi za propagandu “na isti način kao što su nacisti iskoristili Dramsko kazalište Mariupolja za ubistvo ljudi”.\n Ambasada Rusije u BiH također poručuje da bi kulturu u Sarajevu “trebalo osloboditi od politike i od nacizma”.\nŽestok odgovor Narodnog pozorišta Sarajevo\n Na optužbe Ambasade Rusije u BiH, Narodno pozorište Sarajevo odgovorilo je saopćenjem u kojem poručuju da su saglasni sa njihovim stavom da bi “kultura trebala biti slobodna od politike”, ističući da politika\xa0nikako ne bi trebala da se bavi kulturom, ali da politika nikada neće biti slobodna od umjetnosti.\n “Umjetnice i umjetnici uvijek će se baviti društvom u kojem žive, stvarati će djela koja su reakcija na svijet u kojem nastaju, neodvojivo povezana s njim, njegovo ogledalo, njegov rezonator. Istinske umjetnice i umjetnici uvijek će se i bez straha suprotstavljati politici mržnje, straha, destrukcije, zločina, gušenja slobode”, poručili su iz Direkcije Narodnog pozorišta Sarajevo.\n “Svijet u kojem živimo danas je svijet koji obilježava rat u Ukrajini. Raditi Dostojevskog na sceni danas, a zanemariti rat u Ukrajini bio bi kukavički čin”, naglasili su.\n Dodaju kako postoji dovoljno nezavisnih izvora kojima autorski tim, na čelu sa rediteljicom Spahić, može potkrijepiti istinitost svojih navoda korištenih u predstavi.\n “Pročitana na način na koji to čini rediteljica Spahić sa svojim autorskim timom, predstava vam se ne mora svidjeti, ali je nedopustivo da u svojoj reakciji određujete okvire u kojima se umjetnici mogu kretati u BiH”, poručili su.\n Naveli su da je Narodno pozorište Sarajevo uvijek, čak i u onim trenucima koji su bili izrazito teški, pod najdužom opsadom grada u modernoj historiji, njegovalo, čuvalo i branilo slobodu.\n “Za tu slobodu borit ćemo se i dalje”, istakli su.\n“Predstava Idiot je generacijsko viđenje mladih ljudi svijeta u kojem živimo, nova stranica budućnosti našeg teatra u redefinisanju pojma umjetničkog angažmana. Premijerno kao i reprizna izvođenja potvrđuju da smo dobili u našoj teatarskoj sredini zanimljiv i uzbudljiv umjetnički doživljaj na koji smo izrazito ponosni estetski i etički”, zaključili su.', 'TikTok će drugu godinu zaredom biti službeni partner Eurosonga nakon što je Europska radiodifuzijska unija (EBU) odabrala tu platformu za prijenos natjecanja uživo kao i za objavljivanje ekskluzivnih nastupa i sadržaja iza scene.\n Objava je uslijedila nakon što je Britanski parlament u četvrtak rekao da će blokirati aplikaciju u vlasništvu Kineza na svojim uređajima i mrežama iz sigurnosnih razloga, piše Hina.\n Martin Osterdahl, izvršni supervizor za Euroviziju Europske radiodifuzijske unije, rekao je da su “milioni novih ljubitelja Eurosonga otkrili događaj putem TikToka prošle godine i znamo da će još milioni biti uzbuđeni zbog ovogodišnjeg posebnog događaja u Liverpoolu”.\n “I natjecanje Eurosong i TikTok pružaju međunarodnu platformu za otkrivanje nove muzike i umjetnika te se veselimo zajedničkoj suradnji u stvaranju još velikih hitova 2023. godine.”\n‘Putovanja’ muzičkih legendi na TikToku\n TikTok je, također, partner s Visit Liverpool nakon što je engleski grad izabran za domaćina u ime prošlogodišnjih pobjednika Ukrajine u kojoj se takmičenje ne može održati zbog ruske invazije.\n Aplikacija za društvene medije promovirat će mjesta za autobuse u gradu i ugostiti nastupe u Eurovizijskom selu – službenoj fan-zoni.\n Susan Finnegan, komercijalna direktorica Culture Liverpoola, rekla je: “Oduševljeni smo što smo partneri s TikTokom, predstavljajući naš kultni grad na globalnoj pozornici i pričajući autentičnu priču o Liverpoolu kroz oči posjetitelja – kreatora sadržaja.\n Rich Waterworth, glavni menadžer TikTok operacija za Europu, rekao je: “Vidjeli smo legende Eurovizije kako počinju svoja putovanja na TikToku – poput Sama Rydera iz Ujedinjenog Kraljevstva, a pjesme Eurovizije napreduju na platformi i izvan samog takmičenja, poput Maneskinove “Zitti E Buoni”. ”\nTikTok je u vlasništvu kineske internetske tvrtke ByteDance koja tvrdi da ne dijeli podatke korisnika s Kinom, ali Kinesko obavještajno zakonodavstvo zahtijeva od tvrtki da pomažu Komunističkoj partiji kada se to od njih zatraži.', 'Na Međunarodnom festivalu dokumentarnog filma „Beldocs“ ove će godine biti prikazano 105 filmova, među kojima je devet svjetskih i 91 srpska premijera, kao i 30 projekata u razvoju ili različitim fazama produkcije.\n Beldocs, 16. po redu, održava od 10. do 17. maja na osam lokacija u Beogradu, a festival otvara film Mladena Kovačevića Još jedno proleće, javila je Beta.\n Jedinstvena i odvažna filmska ostvarenja renomiranih i mladih autora iz cijelog svijeta čine ovogodišnju selekciju izuzetno aktuelnom i relevantnom, najavili su organizatori.\n Direktorica festivala Mara Prohaska Marković izjavila je da su izabrani filmovi „veoma interesantni, aktuelni, uzbudljivi i raznovrsni u tematskom, vizuelnom, kulturološkom, geografskom smislu, kao i u smislu filmskog jezika i autorskih pristupa“.\n „Selekcija Beldocsa svake godine oslikava beskompromisnu posvećenost smelim, autentičnim i kreativnim dokumentarcima, filmovima koji produbljuju naše poimanje realnosti i pokreću društveno relevantne teme sa kojima se danas suočavamo“, kazala je.\nI ove godine u hibridnom formatu\n Selektor festivala Igor Stanojević smatra da će ove godine „Beldocs imati jedan od najboljih programa do sada“.\n „U srpskom takmičarskom programu ove godine biće čak 12 naslova, što mnogo toga govori o izuzetnom kvalitetu domaćeg dokumentarnog filma“, rekao je.\n Festival će, kao i proteklih godina, biti u hibridnoj formi, budući da će dio programa biti prikazan na platformi Beldocs Online i televiziji Insajder.\nCjelokupan program festivala dostupan je na zvaničnom sajtu, na kojem se i direktno mogu kupiti i ulaznice, koje su već u prodaji.', 'Mostarsko “Partizansko groblje” nalazi se na popisu sedam najugroženijih lokaliteta evropske kulturne baštine, objavila je Evropska komisija.\n Program sedam najugroženijih lokaliteta dio je kampanje civilnog društva za promociju i zaštitu zajedničke kulturne baštine u Evropi, prenosi Fena.\n Na ovogodišnjem popisu sedam najugroženijih lokaliteta našli su se: željeznička stanica u Courtraiju (Belgija); Partizansko memorijalno groblje u Mostaru (Bosna i Hercegovina); tvrđava Chakvinji u Zugdidiju (Gruzija); dom sestara i bivša moravska kolonija u Kleinwelki (Njemačka); spomen park u Budimpešti (Mađarska); kulturni krajolik Svetog Stefana (Paštrovići, Crna Gora); vodenice Bistrica (Petrovac na Mlavi, Srbija).\nPomoć od 10.000 eura\n “Komisija od 2014. podržava inicijativu sedam najugroženijih lokaliteta kulturne baštine kojima je potrebna naša pomoć. Moramo nastaviti podizati svijest o važnosti kulturne baštine za naš evropski identitet, ali i za postizanje održivog razvoja. Odabrani lokaliteti imaju potencijal djelovati kao alat za promociju mira i dijaloga unutar svojih širih regija”, izjavila je Mariya Gabriel, povjerenica Evropske komisije za inovacije, istraživanje, kulturu, obrazovanje i mlade.\nKomisija u saopćenju navodi da programom sedam najugroženijih lokaliteta predviđa bespovratnu pomoć u iznosu od po 10.000 eura za svaki lokalitet za njegovu obnovu. Također se kaže da je samo utvrđivanje ugroženih lokaliteta ujedno i poticaj za djelovanje i mobilizaciju potrebne javne ili privatne podrške, uključujući financijsku.', 'Warner Bros Discovery objavio je da će biti snimljena prva televizijska serija o Harryju Potteru s autoricom JK Rowling kao izvršnom producenticom.\n Kompanija navodi da će serija biti „vjerna adaptacija“ knjiga o dječaku čarobnjaku i da će se emitirati na Maxu, rebrandiranom streaming servisu koji kombinira platforme HBO Max i Discovery Plus, javlja AFP.\n „Maxova predanost očuvanju integriteta mojih knjiga važna mi je i veselim se što ću biti dio ove nove adaptacije koja će omogućiti stupanj dubine i detalja koji mogu pružiti samo duge televizijske serije“, rekla je Rowling.\nAfirmativna i pozitivna priča\n Serija će imati novu glumačku postavu, a svaka sezona bit će posvećena jednoj od knjiga. Plan je da se serija odvija kroz deset godina. Nije naveden vremenski okvir snimanja serije.\n „Priča o Harryju Potteru nevjerovatno je afirmativna i pozitivna i govori o ljubavi i samoprihvatanju. Naš je prioritet ono što je na ekranu“, rekao je Casey Bloys, voditelj sadržaja streaming servisa Max, u izjavi za Variety.\n„JK Rowling je izvršna producentica u seriji. Njeni uvidi bit će korisni“, dodao je Bloys.', 'Najnovija otkrića u Saloni kod grada Splita pokazuju da je taj lokalitet gotovo za trećinu veći nego što se do sada znalo te potvrđuju da je antička Salona bila veliki grad na važnom strateškom položaju Rimskoga carstva. Vrijednost tih otkrića je, po mišljenju konzervatora, senzacionalna, piše agencija Hina.\nPuno projekata s istim ciljem\n “Otkrića i njihova prezentacija uskoro će postati velika arheološka senzacija poput svjetski poznate Akvileje i Pompeja i imat će značajan udjel u gospodarskom razvitku grada Solina”, rekao je za Hinu Radoslav Bužančić, šef Konzervatorskog odjela u Splitu.\n Dodao je kako će se na prezentaciji Salone raditi kroz naraštaje i u budućnosti, napomenuvši da će neki novootkriveni nalazi poput mozaika biti prezentirani u Kulturnom centru.\n “To nije jedan projekt, nego puno projekata s istim ciljem, financiranih iz različitih izvora”, ističe Bužančić dodajući kako je “proces fizičke prezentacije Salone u gradu i izvan njega vezan uz buduća istraživanja i prostorno planske politike grada koju će Ministarstvo kulture i medija kao i uvijek do sada podržati”.\n Posljednja istraživanja provedena južno od Gospinog Otoka na lijevoj obali Jadra, otkrila su dijelove gradskih bedema koji daju novu sliku Salone i pokazuju da je taj antički grad bio veći nego što se mislilo.\n Analizom arheoloških istraživanja utvrđeno je, naglašava, da se Gospin otok, kao i čitav dio grada do Marulićeve ulice nalazio unutar Salone. U arheološkim istraživanjima na Širini pronađeni su zidovi poznati iz nacrta iz 19. stoljeća, ali i kule koje nisu tada bile ucrtane, kao i ekonomski sklopovi zgrada unutar tih zidina.\nNovo svjetlo\n Novi nalazi, ne samo bedema južnog dijela grada, nego senzacionalni nalazi monumentalnih građevina i infrastrukture te nalazi kamene plastike i skulpture koji su pronađeni u tim istraživanjima, donose potpuno novo svjetlo na antičku Salonu, ističe Bužančić.\n Posebno među njima izdvaja “carsku građevinu s mozaicima između pošte i samostana sestara Služavki Malog Isusa, antičku cestu s golemim kanalom nasuprot istog samostana, velike terme koje su samo dijelom istražene na potezu od Tuđmanove ulice do zgrade Gradske uprave, kao i južna vrata grada koja su locirana pod cestom u ulici Petra Krešimira IV, zajedno s ranije pronađenim plovnim kanalom i mostom sjeverno od Tuđmanove ulice”.\n Salona je, objašnjava Bužančić, izuzetno velik rimski grad s ilirskim i grčkim korijenima. Bio je luka Delmata sve do Augustovog doba, kada se počinje razvijati kao važno urbanističko središte Ilirika i kada se podižu novi zidovi i monumentalna vrata, forum i hramovi.\nVažni kasnoantički centar\n Dinastija Flavijevaca ostavila je uspomenu na svoju vladavinu u golemom amfiteatru sagrađenom zapadno od staroga grada.\n Uvrijeme Marka Aurelija, sredinom drugog stoljeća nove ere, grad obzidan bedemima i kulama dostiže veličinu onog što se, napominje Bužančić, donedavno smatralo antičkom Salonom.\n“Bio je to značajan grad na važnom strateškom položaju, centar Ilirika, koji je upravo zbog toga puno puta porušen i pregrađen. Doživio je procvat u periodu od nastanka Rimskog carstva do Gotskih ratova, obnovljen u velik i važan kasnoantički centar, sa sjedištem goleme nadbiskupije koja je sezala do Save i Dunava na sjever, uništen u provali Avara i prepušten Hrvatima koji su upravo na ruševinama Salone podigli središte svoje srednjovjekovne države”, objašnjava Bužančić.', 'Međunarodni sajam knjiga, jedan od najvećih kulturnih događaja u Bosni i Hercegovini koji će pod motom “Autorska prava i slobode” trajati do 17. aprila, svečano je otvoren u sarajevskom Centru Skenderija.\n Sajam predstavlja jedinstvenu priliku za sve ljubitelje pisane riječi da otkriju najnovije naslove iz svijeta književnosti te da prisustvuju brojnim promocijama, prezentacijama, predavanjima, okruglim stolovima i izložbama, javlja Fena.\n Stručnoj i širokoj publici učesnici će se predstaviti kroz niz tema važnih za književnost, izdavaštvo i kulturu, te će biti upriličen bogat prateći program.\n Direktor Kantonalnog javnog preduzeća “Skenderija” Damir Petrinić rekao je, na otvorenju, kako je 34. sajam knjige “izvanredan događaj koji slavi kulturu i umjetnost pisane riječi te da slavi knjige i sve ono što one predstavljaju”.\n “Ovogodišnji sajam knjige donosi nam bogat i raznolik program. Imat ćemo izdavače, pisce, umjetnike iz cijele regije koji će predstaviti najnovija djela”, rekao je Petrinić.\nAutorska prava ključna za zaštitu stvaralaštva pisaca\n Također je naglasio da će se u okviru sajma realizirati niz programa s fokusom na autorska prava, slobodu izražavanja, autentičnost i integritet originalnih djela kreativnosti te njenu važnosti za zaštitu umjetničke i kreativne izražajnosti.\n “Želimo razgovarati i o aktuelnim pitanjima kao što su sloboda izražavanja i zaštita privatnosti u svijetu autorskih prava”, kazao je.\n Predsjednik Programskog savjeta Sajma Ibrahim Spahić naglasio je važnost autorskih prava i slobode izražavanja u književnosti.\n Spahić je istakao da su autorska prava ključna za zaštitu stvaralaštva pisaca, a sloboda izražavanja omogućava piscima da slobodno izraze svoje ideje i mišljenja. Također je govorio i o važnosti književnosti kao sredstva koje omogućava širenje znanja, promociju kulture i razumijevanja među narodima. On je naglasio da književnost ima moć da utječe na društvo te da izazove pozitivne promjene u društvu.\n Pozvao je prisutne na otvorenju da se pridruže u zaštiti autorskih prava i slobode izražavanja u književnosti, te da podrže rad pisaca i izdavača koji su važni čuvari kulturne baštine.\nViše prostora za izdavače\n Sajam je ove godine stavio u funkciju 33 posto više prostora u odnosu na prošlu godinu i više od 120 izdavača na 110 štandova imaju na raspolaganju ukupno 4.500 kvadratnih metara prostora u dvorani Mirza Delibašić, foajeu, svečanom salonu i platou Centra Skenderija.\n „Definitivno se može očekivati mnoštvo zanimljivih izdavača, knjižara, knjiga, tribina, predavanja“, najavio je direktor Kantonalnog javnog\nKao i svake godine, izdavači i izlagači su pripremili knjige za sve generacije, a repertoar je od dječjih knjiga i bojanki, svjetskih klasika, do najnovijih naslova sa domaće i svjetske autorske i izdavačke scene. Sajam je pripremio i specijalnu promociju e-izdavaštva, IT dostignuća, book radionice, 21 izložbu, performanse te video prezentacije posvećene knjigama, autorima i umjetnosti stvaranja.', 'Najbolji film Srpskog takmičarskog programa 16. Međunarodnog festivala dokumentarnog filma “Beldocs” je Vodič za obalska utvrđenja, autorice Tijane Petrović, objavljeno je na dodjeli nagrada.\n Na svečanosti u Jugoslovenskoj kinoteci žiri Srpskog takmičarskog programa, u sastavu Tsveta Dobreva, Mari Kloos i Nikola Spasić je Gran Prix uručio Petrović za „stručno napravljen dokumentarni film koji istražuje odnos između ljudi i prirode“.\n „U pitanju je vizuelno impresivan esej koji spretno integriše raznolik materijal. Film koji istražuje strukturu zemlje, sa ciljem da prikaže strukture vojne moći“, naveo je žiri.\n Nagradu za najbolju kameru, koja „kaže toliko stvari pod okriljem fantazije”, žiri je dodijelio Dragani Jovanović za Aurorin san.\n „Iznenađena sam da je uopšte mogu će na ovaj način napraviti film, da sam uspela da ga završim. Šokirana sam da smo nagrađeni za najbolju kameru s obzirom da smo snimili film Skype snimačem“, rekla je Jovanović primajući nagradu.\nNajbolji strani film dolazi iz Libanona\n Nagrada za najbolju montažu pripala je Luki Papiću i Srđanu Vuči za Prizvan i pozvan, koji su se zahvalili žiriju što je prepoznao da je „proces montaže trajao jako dugo i bio je komplikovan“.\n Žiri Međunarodnog takmičarskog programa Basil Tsiokos, Reka Valerik i Maša Seničić ocijenili su da je najbolje djelo u toj kategoriji ThIIIrd (Treći) libanonskog autora Karima Kassema.\n „Film Kassema uvlači nas u priču razoružavajućim i spretnim promjenama perspektive koje stvaraju ubjedljiv dijalog između realnog i fiktivnog svijeta“, smatra žiri.\nStvaranje emotivnih filmova\n Posebno priznanje pripalo je za „svjež i melanholičan film“ Sergiju Guataquiri Sarmientu za ostvarenje Zbogom divljaku.\n „Duboko mislim da smo stvaraoci uspomena, a možemo ih praviti samo ako smo osjećajni ljudi. Pokušavam praviti emotivne filmove“, rekao je Sarmiento.\n U kategoriji Kratki dokumentarni film, žiri koji su činili Maja Novaković, Sara Ferro i Sead Šabotić, odlučio je da od 15 ostvarenja glavna nagrada pripadne filmu Silos u Budimpešti Zsofije Paczolay, a specijalno priznanje za Zlo vatre Alice Brygo.\n Najbolji film Teen selekcije je I kralj reče: Kakva fantastična mašina autora Alexa Danielsona i Maximiliena Van Aerterycka, koji po ocjeni žirija govori o razvoju tehnologije, društva i mentaliteta.\nAnna Hints najbolja režiserka\n Međunarodna nagrada Eurimage Audience za najbolju režiserku, koja donosi 30.000 eura za sljedeći projekat, pripao je Anni Hints za film Sestrinstvo suhe saune. Žiri koji su činili Beatrice Fiorentino, Stefan Arsenijević i Ksenija Zelenović, ocijenio je da je Hints napravila „arhetipsko, hipnotičko i intimno, hrabro politički angažovano ostvarenje“.\n „Ne smijemo se izvinjavati za ono što osjećamo, za naše srce. Neka naše srce priča. Imajmo hrabrosti da to dijelimo i da slušamo. Posebno je da imamo sigurna mjesta, gdje ranjivost može biti oslušana i viđena. To prevazilazi polove“, poručila je Hints.\n Nagradu je osnovao fond Vijeća Evrope „Eurimage“ sa ciljem promovisanja rodne ravnopravnosti u filmskoj industriji. Ove godine se dodjeljuje osmi put, na raznim međunarodnim festivalima, a Beldocs je prvi dokumentarni.\nBeldocs je otvoren 10. maja i završava u srijedu, a u ukupno 13 programskih cjelina prikazano je 105 filmova. Nagrada publike za najbolji evropski film biće dodijeljena završne večeri, prije filma zatvaranja Beldocsa Gru tu je, autora Bojana Vinulovića i Rennea Miskolcija, koji govori o preminulom srpskom reperu Daliboru Andonovu Gruu.', '“Zavolio sam Sarajevo od prvog trenutka kada sam ga ugledao”, kaže Davide Bombana, italijanski koreograf koji 12 godina nakon što je Sarajevu posvetio baletnu predstavu Mare Nostrum ponovno boravi i radi u glavnom gradu Bosne i Hercegovine.\n “Mnogo sam uživao sarađujući sa Narodnim pozorištem Sarajevo na svojoj kreaciji Mare Nostrum, tako da sam bio veoma sretan što sam dobio priliku da se još jednom vratim u Sarajevo”, ističe.\n Ovog puta u Narodnom pozorištu Sarajevo postavlja baletnu predstavu Romeo i Julija, na muziku Sergeja Prokofjeva, koja će premijerno biti izvedena 29. marta.\n U razgovoru za Al Jazeeru Bombana podsjeća da je koreografiju za Mare Nostrum, koja je kreirana za ovu teatarsku kuću, radio po mjeri svakog plesača baletnog ansambla, trudeći se da maksimalno iskaže njihove individualne talente. S druge strane, nije prvi put da postavlja balet Romeo i Julija, zbog čega je izazov veći, kako njemu kao koreografu, tako i igračima.\nGlavne ulogu ostvarit će solisti Baleta Narodnog pozorišta Sarajevo (Velija Hasanbegović / Ustupljeno Al Jazeeri)\n “Štaviše, Mare Nostrum je više bilo apstraktno djelo podijeljeno u različite scene, dok Romeo i Julija priča priču na tradicionalan način s vrlo snažnim i definiranim likovima”, ističe.\nUmjetnički protest protiv rata\n Iako prati šekspirijanski zaplet, radnja Bombaninog Romea i Julije smještena je u sadašnje vrijeme. Njegova baletna postavka ne prikazuje dvije moćne italijanske renesansne porodice u međusobnom sukobu, već dvije suprotne kulture s različitim porijeklom, vrijednostima i mentalitetom.\n “Jedna je ciničnija i orijentisana na moć (Montecchi, Romeova porodica), dok su drugi duhovniji i ranjiviji (Capuleti, Julijina porodica)”, otkriva.\n “Jedni, na vrlo oštar način, pokazuju svoju nadmoć definiranjem vlastite teritorije, ne pokazujući bilo kakvu toleranciju ili milosrđe prema pozivima u pomoć ovih drugih koji dolaze iz daleka i očajnički traže sklonište. Strah od ‘drugog’ je duboko ukorijenjen u svima njima i odmah dolazi do sukoba i nasilja”, dodaje.\nDavide Bombana na probi ‘Romea i Julije’ u Narodnom pozorištu Sarajevo (Ustupljeno Al Jazeeri)\n Ističe da ovim baletom, između ostalog, odaje počast svim mladim ljudima i ljubavnicima koji su izgubili živote u pokušaju da pobjegnu od bilo kakve vrste sukoba.\n “Romeo i Julija su dvoje mladih ljubavnika koji, pripadajući različitim kulturama i razvijajući snažnu strast jedno prema drugom, žele pobjeći iz svijeta nasilja i previranja u kojem žive, i na taj način bivaju ubijeni. Zato moj balet želi da bude vrisak i protest protiv svih vrsta rata, starih ili aktuelnih i protiv svih okolnosti u kojima nevini mladi ljudi nedužno gube svoje živote zbog ludosti drugih”, pojašnjava.\nVažno ime u svijetu plesne umjetnosti\n Glavne uloge ostvarit će solisti Baleta Narodnog pozorišta Sarajevo, pa će tako ulogu Julije utjeloviti Tamara Ljubičić / Nataša Gaponko, dok će lik Romea igrati Oleg Karatsev / Boris Vidaković.\n Ostatak podjele čine Ana Kuzmanović / Darika Dunganova, Flavio Alberto Valentino, Elio Arnoldo Villa Garcia, Ivan Salonski, Evgeny Gaponko, Jovana Milosavljević Lovrenović, Ekaterina Vereshchagina, Albina Huskić, Zulejha Kečo, Bulat Garev, Mihail Mateescu, Luisa Escamilla Rodriguez, Til Čmančanin, Denis Zhuchenko, Selma Efendić, Dora Kos i Oleg Karatsev.\n Uz Bombanu, na stvaranju ove predstave rade i asistentica koreografa Miniodoru-Alice Necseau i baletna majstorica Mia Jahić.\nSa probe baletne predstave ‘Romeo i Julija’ (Velija Hasanbegović / Ustupljeno Al Jazeeri)\n “Publika koja će 29. marta pogledati balet vidjet će mnogo plesa, pozitivnih i negativnih ljudskih strasti i ogromnu ljubav koja bi, iako završava tragično žrtvom dvoje nedužnih ljudi, sve nas trebala natjerati, nadam se, da promislimo i uvjerimo se da se ovakvi zločini nikada više ne bi trebali dogoditi”, ističe Bombana.\n Na kraju razgovora, italijanski koreograf koji predstavlja važno ime u svijetu plesne umjetnosti, kaže nam da je sretan što je u svojoj karijeri imao mnogo prilika da sarađuje sa najznačajnijim evropskim teatarskim kućama i akademijama.\n“Ono što bih poručio mladim ljudima koji se bave baletom ili plesom je da bi trebali biti sretni što imaju takvu strast u životu i da bi trebali biti počašćeni što služe jednoj tako lijepoj umjetničkoj formi koja je, kao i svaka vrsta umjetnosti, najbolja hrana za dušu i jedna od najvećih utjeha čovječanstvu”, zaključuje Bobmana.', 'Velika izložba djela nizozemskog majstora slikarstva Johannesa Vermeera (1632-75) u Rijksmuseumu u Amsterdamu je rasprodana, objavio je muzej.\n Muzej će do 4. juna prikazivati 28 od 37 preostalih slika nizozemskog baroknog slikara iz grada Delfta.\n Nikada prije toliko Vermeerovih slika nije bilo izloženo istovremeno, prenosi Hina.\n Svih 450.000 dostupnih ulaznica je prodano nedugo nakon otvorenja 10. februara.\n Muzej je zatim produžio radno vrijeme kako bi mogao primiti više posjetitelja.\nRasprodane i dodatne karte\n No, čak su i dodatne karte sada rasprodane, prema glasnogovornici muzeja.\n Interes za izložbu je diljem svijeta bio toliko velik da je internetska stranica muzeja privremeno blokirana.\n Muzej nije saopćio koliko je ulaznica ukupno prodano.\nZa one koji nisu uspjeli nabaviti kartu muzej nudi internetsku izložbu pod naslovom “Bliže Johannesu Vermeeru”, gdje se sve slike mogu detaljno proučiti.', '„Sarajevski ratni teatar (SARTR) je pozorište koje ima izuzetne temelje, nastalo kao simbol otpora i urbanog duha najtežeg vremena u novijoj historiji. Sve što se godinama radilo u našem pozorištu odlična je baza da nastavimo još bolje i više“, rekla je Maja Salkić, direktorica SARTR-a, u razgovoru za Fenu.\n Podsjetila je kako teatar kao forma postoji hiljadama godina i ništa ga nije moglo uništiti, ali i da se „možda najveće promjene dešavaju posljednjih pola stoljeća, intelektualnim i tehnološkim napretkom svijeta“.\n „Međutim, ne možemo svjedočiti da se svijest ljudi i njihova plemenitost kreću progresivno. Poražavajuće je kako se ljudi uz sav naučni i tehnološki poticaj i dalje trude ostati prizemni i neobučeni za novi svijet. Iz tih razloga smatram da teatar treba biti utočište svih pitanja današnjeg svijeta, prostor potlačenih i marginaliziranih“, rekla je Salkić.\n „Glumci i glumice, umjetnice i umjetnici pored svojih zadataka uvijek moraju znati zašto su tog trenutka na sceni i šta su njihove umjetničke namjere. Želja mi je pored svega navedenog da govorimo o ženama, ne iz pozicije žrtve, već o dekadenciji koja opisuje stanje opadanja kulture a koja podrazumijeva postojanje objektivno boljega ili poželjnijeg stanja u društvu ili kulturi. Kulturno stanje koje karakteriše propadanje, truljenje, iza koga najčešće slijedi rađanje nove društveno-ekonomske formacije“, dodala je.\n Voljela bi, kako kaže, „vidjeti pozorište dubokih promišljanja“, ali i „otvaranje šireg pogleda na svijet, odnosno otvaranje novom načinu razmišljanja, prevazilaženje učmalih, zatvorenih krugova i kreiranje novih otvorenijih okolnosti“.\n „Pozorište se mora načiniti naprednijim mjestom za život, prevazilazeći svaki oblik predrasude“, smatra Salkić. „Pozorište danas živi sa svojom publikom. Svaki teatarski čin mora biti realizovan iz vizure publike. Imati sjajnu publiku nije lako, publika se odgaja ne samo repertoarnom politikom teatra nego i svim društvenim okolnostima u kojima živi i raste“.\n Priznaje kako u Bosni i Hercegovini „to nije jednostavno“, te je, zbog toga, na ljudima iz teatra „velika odgovornost da razgovaraju, animiraju i dođu do svakog čovjeka“.\n „U tome nam itekako mogu pomoći mediji koji bi trebali graditi medijski prostor koji potiče obrazovanje, umjetnost, sport, dobre i ohrabrujuće priče koje mogu biti podrška i primjer posebno mladim ljudima“, mišljenja je Salkić.\nSaradnja sa Ulysses kazalištem\n Kad je riječ o repertoaru koji će SARTR ponuditi u narednom periodu, Salkić navodi da je trenutno u pripremi predstava Call me God (Gian Maria Cervo, Marius von Mayenburg, Albert Ostermaier i Rafael Spregelburd) u režiji Gianluce Iumiento, reditelja izvrsnog iskustva na svim značajnim scenama Evrope i Amerike. Premijera je planirana za 29. april.\n Nadalje, u maju i junu nastupit će mladi glumci i glumice koji su uloge dobili nakon audicije za predstavu Istina ili Izazov, koju je napisala mlada dramaturginja Zoe Ibrahimović, a u režiji mladog bh. reditelja Alena Šimića i u koprodukciji Kontakt udruženja. U junu počinju probe za veliki projekt u koprodukciji sa Ulysses kazalištem sa Brijuna, a po prvi put u SARTR-u će biti izvođeno neko djelo Williama Shakespearea.\n „Naš zajednički izbor je Otelo kojeg će postaviti Oksana Dmitrieva, ukrajinska redateljica sa timom ukrajinskih umjetnika. Ponosna sam na izbor Ulyssesa i SARTR-a da budu podrška i utočište ukrajinskim umjetnicima. Naša je dužnost, a i humana obaveza da teatar posmatramo kao život. Neki projekti prevazilaze pozorišne okvire“, rekla je Salkić, najavljujući premijeru tog djela za 21. juli, dok će na sceni SARTR-a biti izveden na jesen.\n Sakić također navodi da će na kraju sezone početi probe za predstavu Alice in Bed Susan Sontag, u režiji mađarskog reditelja Zoltana Balaša i u koprodukciji sa Festivalom MESS.\n „Znajući šta je Susan Sontag ‘90-ih učinila za Sarajevo i uopšte kulturni prostor grada, misleći na njene pozive intelektualcima da stanu u zaštitu našeg dostojanstva, najmanje što možemo uraditi kao znak zahvalnosti i sjećanja jeste predstava na njen tekst. Premijera je planirana u okviru Festivala MESS 1. oktobra“, najavila je Salkić.\n Na repertoaru SARTR-a, navodi Salkić, i dalje će biti dugogodišnje predstave koje publika traži i rado dolazi gledati kao i nove predstave. Između ostalih to je predstava Moj sin samo malo sporije hoda u režiji Ivana Plazibata, sa kojom će učestvovati na Marulićevim danima u Splitu, Festivalu malih scena u Rijeci, Danima Satire u Zagrebu, a nada se i učešću na Festu u Banjoj Luci.\n Na repertoaru SARTR-a je i nedavno producirana predstava Totovi Andraša Urbana.\nTeškoće pretvoriti u izazov\n Maja Salkić, jedna je od rijetkih žena na rukovodećem mjestu u bh. teatrima, ujedno je i najmlađa rukovoditeljica, ali sa zavidnim iskustvom u teatru, podsjeća Fena. Za nju je, kako ističe, rad na ovoj poziciji izazov.\n Direktorica Sarajevskog ratnog teatra, između ostalog, ističe da se treba pozitivno postavljati prema problemima i ne gledati ih kao nerješive, jer samo tako može se napredovati i ostvariti zacrtano.\n „Sve poteškoće želim pretvoriti u izazov, a ‘prepreke’ posmatram s pozitivne strane. Teatar da bi funkcionisao, a to umjetnici kao i publika najčešće ne vide, mora biti izuzetno administrativno posložen. To su trenutno možda naši najveći izazovi. Kada se na tom planu besprijekorno poredamo, biću sretna. Potrebno je znanje, rad i upornost, vjerujem u tim SARTR-a, kao i neke nove mlade ljude za koje se nadam da će nam se pridružiti kako bismo krenuli brže i bolje naprijed“, kaže Salkić.\n Maja Salkić rođena je u Sarajevu 1979. godine. Osnovnu i muzičku školu pohađala je u Bagdadu, Iraku i Sarajevu, Bosna i Hercegovina. Drugu gimnaziju završila je u Sarajevu. Diplomirala je na Akademiji scenskih umjetnosti u Sarajevu, Odsjek gluma 2001. godine u klasi profesora Admira Glamočaka.\n Ostvarila je mnogobrojne uloge u toku studiranja na Akademiji scenskih umjetnosti, te po završetku studija i u većini pozorišta u Bosni i Hercegovini.\n Prvu ulogu u Sarajevskom ratnom teatru SARTR odigrala je 2003. godine u predstavi Kraljice rediteljice Kaće Dorić, a potom je primljena u stalni angažman 2004. godine.\n Posljednjih sedam godina u organizaciju „Hope and Home for Children“ radi na projektima promocije hraniteljstva u Bosni i Hercegovini kroz teatarski prikaz priča hraniteljki iz svih slojeva društva.\nRadila je na projektima edukacije mladih o temi Nenasilnog rješavanja problema kroz dramsku igru. Više od deset godina kao volonterka čita audio knjige u Biblioteci za slijepa i slabovidna lica Bosne i Hercegovine. Radila je kao koordinatorica na projektu Edukativnih scena o temi rodno zasnovanog nasilja i žena žrtava rata (scenarij, režija, gluma), u okviru projekta UNFPA (UN populacijski fond BiH).', 'Film Treći svjetski rat iranskog reditelja Houmana Seyyedija izabran je za najbolji film 51. Međunarodnog filmskog festivala FEST koji je u nedjelju navečer zatvoren u Beogradu.\n Seyyedi je osvojio i nagradu žirija za najbolju režiju.\n Protagonista filma Šakib je nadničar, beskućnik koji nije prebolio gubitak supruge i sina u zemljotresu.\n Tokom nekoliko godina razvio je vezu s gluhonijemom ženom Ladan, a radnja filma je smještena na gradilište koje postaje scenografija filma o zvjerstvima koje je počinio Adolf Hitler tokom Drugog svjetskog rata.\nPosebno priznanje za ‘Opstanak dobrote’\n Poslije dodjele priznanja i zatvaranja FEST-a u prikazan je posljednji film Mladomira – Puriše Đorđevića (1924-2022) Usta puna zemlje.\n Đorđevićev film je na ovogodišnjem festivalu osvojio “Nagradu Milutin Čolić” lista Politika.\n “On je ovaj film dugo želeo da snimi i radio ga je sa strašću koja je bila jača od svega, od njegovih 98 godina, radio je po svaku cenu, spreman i na kompromise do poslednjeh daha i sa velikom radošću. Iz te perspektive ovo nije samo njegov film, ovo je njegova žudnja za životom”, rekao je zet Puriše Đorđevića, reditelj Radivoje Andrić, koji je primio nagradu.\n Posebno priznanje glavnog žirija osvojio je film Opstanak dobrote Nizozemca Rolfa de Heera.\n Za ulogu u tom filmu Mwajemi Hussein dobila je nagradu za najbolji glumački debi.\nTurski ‘Snijeg i medvjed’ najbolji u regiji\n De Heer je na svečanosti rekao da Hussein nikada prije ovog filma nije bila ni u bioskopu i da je zahvalna svima za “veličanstveno priznanje”.\n Za najbolju glumicu izabrana je Aïcha Tebbae za ulogu u filmu Prokleti ne plaču, a najbolja muška uloga je Mohsena Tanabandeha u filmu Treći svjetski rat.\n Nagradu žirija za najbolji scenario dobili su Isabel Pena i Rodrigo Sorogoyen za film Zvijeri.\n Za najbolji film u regiji proglašen je turski Snijeg i medvjed rediteljke Selcen Ergun.\n Nagradu publike za najbolji takmičarski film dobilo je domaće ostvarenje Ovuda će proći put, debitantsko djelo rediteljke Nine Ognjanović.\nPrikazano 100 premijernih ostvarenja\n Nagradu filmskih kritičara Fedora dobio je film Prokleti ne plaču.\n U žiriju glavnog takmičarskog programa bili su producentkinja Jelena Mitrović, glumica Jovana Stojiljković, glumac Petar Benčina, reditelj Vinko Brešan i reditelj, scenarista i producent Laza Razanajatovo.\n U Glavnom takmičarskom programu FEST-a bilo je 17 filmova iz 15 zemalja.\nTokom festivala je prikazano oko 100 premijernih ostvarenja, u okviru raznovrsnih programskih cjelina.', 'Godina je bila 2014. kada se u augustu, nedugo nakon nastavka Captain America: The Winter Soldier (Kapetan Amerika: Ratnik zime), u kinima pojavio drugi uzastopni Marvelov superherojski stripovski spektakl, Guardians of the Galaxy (Čuvari galaksije).\n S obzirom da su Čuvari galaksije pobrali same hvalospjeve kritičara, od filma se mnogo očekivalo, te je i više nego opravdao svoje kvalitete i zaslužno dobio epitet najboljeg ostvarenja iz Marvel Studiosa.\n U pitanju je bila celuloidna adaptacija opskurnog Marvelovog stripa, kojeg su 2008. (na osnovu originalnog koncepta iz 1969. godine) kreirali Dan Abnett i Andy Lanning, kojeg su pretočili u scenarij za istoimeni film scenarista i reditelj James Gunn, te koscenaristkinja Nicole Perlman.\nIstinski stripovski spektakl\n Kako je od svih umjetničkih formi struktura stripa najprilagodljivija “specifičnostima filmske poetike“, i kako je strip, kao i film danas, umjetnička forma namijenjena prvenstveno zabavi, Guardians of the Galaxy su bili i ostali vrhunska zabava i istinski stripovski spektakl. Reditelj Gunn je očigledno dosta dobro dotjerao detalje i recept Jossa Whedona (odgovaran za scenarij i režiju još jednog jedinstvenog Marvelovog superherojskog spektakla – Avengers) samo što mu se mora priznati da je stvorio, naravno, sa armijom ljudi iza sebe, koliko dobar toliko i bolji film od Whedonovog.\n Dok su Avengers zabavni (na jedno gledanje, eventualno dva), Gunnov film se čini nekako „pitkijim“ i možda ne jednostavnijim, ali zasigurno simpatičnijim, te se na ponovna gledanja uvijek izgleda svježe i zabavno.\n Petero naizgled nespojivih likova, svaki sa svojom vlastitom agendom, udružuje se u urnebesnoj svemirskoj avanturi i pokušaju da onemoguće zlikovce da unište jednu planetu.\n Glavnog junaka, Petera Quilla, dok je još bio klinac (odrastao u ’80-im), sa Zemlje je oteo svemirski brod, a glumac Chris Pratt koji ga portretira u zreloj dobi ga je zamislio i odglumio na način kombinujući persone upravo onih likova iz filmova koje je Peter kao mali mogao gledati u kinima: Hana Soloa iz megapopularnih Ratova zvijezda i Martyja McFlya iz Povratka u budućnost. Ostale članove onoga što će u budućnosti postati ekipa Čuvara galaksije, čine zelena vanzemaljka Gamora (Zoe Saldana), snagator Drax (Dave Bautista), pričajući rakun Rocket (glas Bradleya Coopera) i „hodajuće stablo“ Groot (Vin Diesel).\n Kao 10. po redu film unutar MCU-a (Marvelovog stripovsko-kinematografskog univerzuma), Čuvare galaksije krase fantastično uprizorene akcione sekvence borbe/vožnje svemirskim letjelicama, kreativne scenarističke dosjetke, komične replike, dijalozi i onelineri. Također posjeduje ono što nijedan Marvelov film nikad nije niti približno pokušao postići; soundtrack koji pršti od energije, kvalitetne muzike, pop-pjesama iz ’70-ih i ’80-ih godina prošlog stoljeća. A kako da ne volite film u kojem je soundtrack sastavljen od „Awesome Mix Vol. 1 &amp; Vol. 2“ muzičkih hitova, koji će zasvirati uvijek kada Peter na Sonyjevom walkmanu pritisne play?\nPravilo nastavka\n Uobičajeno je da Hollywood tretira nastavke megauspješnica, naročito filmova baziranih na stripovima, tako što je težište radnje bačeno na akciju, dok je karakterizacija likova u drugom planu, ako ikako i postoji. Snimanje nastavaka u Hollywoodu obično se svodi na pokušaj cijeđenja što više novca iz, opet, pokušaja od potencijalne franšize. Snimiti film koji će nadmašiti originalni pošlo je za rukom samo rijetkima; Francisu Fordu Coppoli sa drugim dijelom Kuma; James Cameron je to uradio tri puta sa Terminator 2: Sudnji dan, Aliens (iako nije snimio prvi film) i Avatar: The Way of Water, te vjerovatno jedinim nastavkom nekog animiranog filma – Pixarovim Toy Story 2, Johna Lassetera. U biti se sve svodi na šuštave zelene novčanice.\n Guardians of the Galaxy Vol. 2 dolazi tri godine nakon originala (2017), a reditelj James Gunn ne samo da je dobro prostudirao „tehniku nedostataka nastavaka“ već je uspio da se dostojanstveno posveti i prvoj i drugoj stavci problema nastavaka: akciji i karakterizaciji likova. Nakon uvoda u kojem je nevjerovatno savršeno kompjuterskom tehnikom, „CGI liftingom“ podmlađen Kurt Russell koji u filmu ima značajnu ulogu kao Ego – otac Petera Quilla, reditelj Gunn nam servira dugu kadar-sekvencu malog Groota kako pleše uz pjesmu sa „Awesome Mix Vol. 2“, dok se ostatak ekipe bori sa velikim čudovištem.\n Sve to, uz dobru dozu humora i doskočica na popularne likove ’80-ih, tokom filma naizmjenice je uvezano sa akcionim scenama, koje su po pravilu nastavaka spektakuranije i naglašenije, i scenama koje su tu da bi se bolje nijansirali likovi i okarakterisale njihove osobine. Na takav način da vam daje prostora da se povežete sa likovima i donekle identificirate sa njihovim problemima. U originalu, Quill je spominjao glumca Kevina Bacona i njegov film Footlose, dok je u nastavku to prošireno na glumca Davida Hasselhoffa (seriju Knight Rider) i lika iz istoimene igrice, Pac-Mana, ali i Disneyjev lik Mary Poppins.\n Da bi konačno došli do trećeg i završnog dijela u trilogiji Čuvara galaksije, trebalo je proći šest godina, što opet ne znači da su likovi mirovali. Nakon Marvelove The Infinity Saga\xa0sastavljene od tri faze i filmova u kojima su se pojavljivali Čuvari galaksije (Avengers: Infinity War i Avengers: Endgame) uslijedila je The Multiverse Saga\xa0koja je donijela i završni film jednog od (naj)blistavijih umova u Marvel Studiosu.\n Već u uvodnoj sceni Gunn je naglasio da su Guardians of the Galaxy Vol. 3 njegov završni film za Marvel. Nakon što se na najavnoj špici ispišu riječi: „Written and Directed by James Gunn“, značajno se i ugase svjetla u prostoru u kadru nagovijestivši time i rediteljev odlazak, koji je zamijenio jedan stripovsko-kinematografski univerzum sa drugim – onaj Marvelov sa onim DC Filmsa, time i dva filmska studija, Disneya sa Warner Brosom.\n‘Midin dodir’\n Gunn je svoju čaroliju i svojevrsni „Midin dodir“ upotrijebio na najbolji mogući način u oproštaj sa svima omiljenoj ekipi superjunaka – autsajdera, koji su u trećem filmu u seriji dobili neviđeno emotivan tretman i vrhunsku završnicu. Reditelj se na spektakularan način oprostio od Marvela i zadao zadatak za sve one koji dođu poslije njega. Završnica Guardians of the Galaxy Vol. 3 donosi borbu tima Star-Lorda (Pratt), dopunskih članica, Nabule (Karen Gillan) i Mantis (Pom Klementieff), Draxa (Bautista) i Groota (Diesela), te „uskrsle“ Gamore (Saldana) da pomognu svom prijatelju Rocketu (Cooper) i spase ga od sigurne smrti.\n Gunn vješto scenaristički kroz film provodi pozadinsku priču u kojoj saznajemo sve o Rocketovom porijeklu, te namjerama zlobnog i nimalo bezopasnog negativca, znanog pod imenom Visoki Evolucionar (Chukwudi Iwuji), odgovornog za Rocketov nastanak.\nMnogo toga se može zaključiti o filmu posmatrajući njegovog glavnog negativca, te se ne kaže džaba da je film dobar koliko je i njegov glavni negativac. Iwuji svom liku daje obrise pravog šekspirijanskog zloće čineći ga tako jednim od najboljih u MCU-u. A s obzirom samo na prethodna dva, iz originalnog filma i nastavka, također manijakalnih ambicija pokoravanja cijelog univerzuma, naziv junaka i samih filmova s razlogom je Čuvari galaksije.', 'Opera u Cape Townu odaje počast južnoafričkom baletanu koji se suprotstavio rasnoj segregaciji. Johaar Mosaval ušao je u historiju baleta kada je, prije više od 60 godina, postao prva obojena osoba iz svoje zemlje koja je nastupila u Londonskom kraljevskom baletu.', 'Na Dan pobjede nad fašizmom, a u okviru zatvaranja 28. Modula Memorije, u Sarajevu će nastupiti kultna slovenska grupa Laibach.\n Publici u Narodnom pozorištu Sarajevo Laibach će se 9. maja predstaviti svojim muzičko-scenskim spektaklom „Wir sind das Volk“.\n „Jedan od ciljeva Modula Memorije jeste dovesti programe iz cijelog svijeta i na taj način skrenuti pažnju na ostala mjesta stradanja te priče ljudi koji su pogođeni tim stradanjem, kao i umjetnike koji se bave sličnim ili istim pitanjima kroz svoju umjetnosti i kojima je, prije svega, u fokusu njihove umjetnosti neraskidiva veza između etike i estetike“, naveli su organizatori.\n Prema njihovim riječima, nastupom Laibacha na Dan pobjede nad fašizmom želi se poslati jasna poruka, ali i iskazati određena simbolika. Upravo u Narodnom pozorištu Laibach je nastupio u decembru 1995. godine, u još uvijek opkoljenom Sarajevu, želeći na taj način da obilježi potpisivanje Dejtonskog sporazuma.\nGostovali u opkoljenom Sarajevu\n Od osnivanja 1980. godine, Laibach (historijski njemački naziv za Ljubljanu, glavni grad Slovenije) se više puta bavio njemačkom historijom, kulturom i ideologijom – posebno kroz prizmu totalitarizma u 20. stoljeću. Članovi benda su krajem 1990, kad su počela politička previranja u Jugoslaviji, „osnovali“ vlastitu utopijsku državu koju su nazvali „Neue Slowenische Kunst“ (NSK) i koja je imala vlastiti pasoš, novac i zastavu. Prilikom gostovanja u Sarajevu 1995, Laibach je Sarajevo proglasio članom svog Kunsta. U Narodnom pozorištu je postavljena ploča samoprozvane države, koja se i danas nalazi na istom mjestu, a svi posjetitelji i posjetiteljice koncerta, te mnogi uposlenici Pozorišta, su dobili NSK pasoše.\n „Wir sind das Volk“ zasnovan je na tekstovima Heinera Muellera (1929-1995), jednog od najznačajnijih pisaca njemačkog govornog područja još od Brechta. Laibachova veza sa pozorištem počinje 1984. godine, kada su komponovali muziku za Muellerov „Kvartet“, čija premijera je bila u Slovenskom narodnom pozorištu Ljubljana. Sljedeće godine, članovi benda se u Berlinu lično susreću sa Muellerom i tada im on predlaže saradnju. Na žalost, do te vrste saradnje je došlo tek postuhmno, kada je Laibach producirao performans baziran na Muellerovim tekstovima.\nUlaznice za predstavu će biti besplatne i moći će se preuzeti u prostorijama Javne ustanove MESS od srijede, 3. maja, svakim radnim danom u periodu od 10 do 17 sati. S obzirom na to da je broj mjesta u Narodnom pozorištu ograničen, jedna osoba će moći preuzeti maksimalno dvije ulaznice.', 'Na ovogodišnjoj dodjeli filmske nagrade Oscar bit će uveden „krizni tim“ kako bi spriječio incidente na sceni, kao odgovor na to što je Will Smith prošle godine udario Chrisa Rocka na pozornici, prenio je BBC.\n Šef Akademije filmskih umjetnosti i nauka Bill Kramer rekao je novinarima da je novoformirana jedinica prošla kroz mnogo scenarija, nadajući da će biti spremna „za sve“.\n „Zbog prošle godine, otvoreni smo za brojne stvari koje se mogu dogoditi na dodjeli Oscara“, rekao je Kramer dodajući kako će „krizni tim brže reagirati“ na moguće incidente.\nZabrana dolaska na svečanosti\n Smith je ošamario komičara Rocka nakon što se ovaj našalio na račun Smithove supruge Jade Pinkett zbog toga što nema kosu, iako je bez nje ostala iz zdravstvenih razloga.\xa0Nakon što se vratio na svoje sjedište, Will Smith je nekoliko puta ponovio: „Ne spominji moju suprugu“.\n Potom je Akademija zabranila Smithu učešće na svim događajima u njenoj organizaciji, uključujući dodjelu Oscara, u narednih 10 godina.\nSmith je uputio izvinjenje Akademiji i Rocku te najavio da će prihvatiti i druge sankcije koje Akademija bude uvela zbog tog incidenta.', 'U Rijeci je održana jubilarna, 40. međunarodna karnevalska povorka, u kojoj su nastupile 92 grupe sa gotovo 9.000 učesnika iz sedam država.\n Povorka je smotra tradicionalnih i urbanih karnevalskih grupa, koje se svojim kreacijima nastoje osvrnuti na aktuelna društvena događanja.\nPredstavlja vrhunac višesedmičnih događanja na riječkom karnevalu, koji se vratio nakon dvije godine pauze zbog pandemije. Iz Rijeke Gašper Lubej.', 'Dvostruki dobitnik Zlatne palme Ruben Ostlund predsjedavat će žirijem ovogodišnjeg Filmskog festivala u Cannesu, javlja fena.\n Ostlund je osvojio glavnu nagradu festivala prošle godine za film Trougao tuge, razuzdanoj satiri o klasnim ulogama i neukusu ekstremnog bogatstva. Pet godina ranije, osvojio je Zlatnu palmu za film Kvadrat, sa sličnim pogledom na svijet umjetnosti koji izaziva jezu.\n U izjavi, Ostlund je rekao da je „sretan, ponosan i ponizan što mu je ukazana čast“ vođenja žirija, koja dolazi tačno 50 godina nakon što je Šveđanka Ingrid Bergman imala tu ulogu.\n Treći je to put da dvostruki dobitnik Palme predvodi žiri u Cannesu, nakon Francisa Forda Coppole i Emira Kusturice, i prvi put da je pripala nekome godinu nakon pobjede.\n Selekcija filmova za naredni festival u Cannesu bit će objavljena sljedeći mjesec, zajedno s ostalim članovima žirija.\nGodinama u svjetskom vrhu\n Ostlund je postao poznat po svojim oštrim uvidima u neugodne slabosti zapadne srednje klase.\n Prvo je privukao međunarodnu pažnju filmom Force Majeure iz 2014. godine, o ocu na skijanju koji spašava svoj mobilni telefon prije svoje djece tokom lavine.\n Osvojio je drugoplasiranu nagradu žirija u sklopu takmičarskog programa Un Certain Regard u Cannesu.\n Tri godine kasnije, otišao je ravno na vrh, osvojivši Zlatnu palmu za Kvadrat, čija se radnja odvija u Švedskoj, ali u kojem glume američka glumica Elisabeth Moss i britanski Dominic West.\nProšle godine je, na Sarajevo Film Festivalu, dobio Počasno srce Sarajeva.', 'Glumac Harrison Ford i ostala ekipa došli su na festival u Cannesu da prisustvuju svjetskoj premijeri filma Indiana Jones i artefakt sudbine, što je jedan od velikih događaja najavljenih za ovogodišnje 76. izdanje festivala.\n Ford (80) koji je rekao da će mu ovaj film o Indiana Jonesu biti posljednji u ulozi tog lika također je dobio počasnu Zlatnu palmu prestižnog filmskog festivala.\n Prošle godine sličan prijem i počasna Zlatna palma organizovani su za film Top Gun Maverick i Toma Cruisea, piše AP a prenosi Beta.\n‘Upravo sam vidio moj život pred očima’\n “Jako sam dirnut ovim. Kažu pred smrt vidiš kako ti život prolazi pred očima, ja sam upravo vidio moj život pred očima. Veliki dio mog života, ne cijeli moj život”, rekao je Ford i zahvalio se supruzi Calisti Flockhart kao i reditelju filma Jamesu Mangold i glumici Fibi Waller-Bridge.\n Novi film o Indiani Jonesu će doći u kina dvorane u SAD-u 30. juna. To je prvi film o Indiani koji nije režirao Steven Spielberg, niti je u scenariju učestvovao George Lucas.\nUmjesto toga, Mangold je režirao film u kome glavne uloge pored Forda imaju Fibi Waller-Bridge, Antonio Banderas i Mads Mikkelsen.', 'Pokušaji cenzure i ograničavanja umjetničke slobode su nedopustivi, stav je bosanskohercegovačkih umjetnika nakon što je Ambasada Rusije u Bosni i Hercegovini optužila Narodno pozorište Sarajevo za proturusku propagandu. Izrazili su negodovanje zbog načina na koji je u najstarijoj pozorišnoj kući u Bosni i Hercegovini postavljena predstava Idiot Fjodora Mihajloviča Dostojevskog.\n U tekstu nazvanom IDIOTična predstava, anonimni autor je Selmu Spahić, jednu od najboljih i najuspješnijih rediteljica u ovom dijelu Evrope, nazvao “netalentovanom i histeričnom” jer je klasik ruske književnosti smjestila u savremeni kontekst kojim je, između ostalog, upozorila na strašne zločine koje su ruska vojska i paravojne grupe do sada počinile tokom invazije na Ukrajinu.\n Nezapamćeni i krajnje bizarni slučaj mijenjanja jednog diplomatskog predstavništva u umjetničku predstavu odigranu u zemlji domaćina, Selma Spahić je Al Jazeeri kratko rekla da “u potpunosti stoji iza predstave Idiot”.\n‘Nedopustiva reakcija ruske Ambasade’\n U odbranu predstave i umjetničkih sloboda stale su njene brojne kolege, kao i Direkcija Narodnog pozorišta Sarajevo koja je poručila da bi “raditi Dostojevskog na sceni danas, a zanemariti rat u Ukrajini bio kukavički čin”.\n “Pročitana na način na koji to čini rediteljica Spahić sa svojim autorskim timom, predstava vam se ne mora svidjeti, ali je nedopustivo da u svojoj reakciji određujete okvire u kojima se umjetnici mogu kretati u Bosni i Hercegovini”, poručili su.\n Podsjetili su da je Narodno pozorište Sarajevo uvijek, čak i u onim trenucima koji su bili izrazito teški, pod najdužom opsadom grada u modernoj historiji, njegovalo, čuvalo i branilo slobodu.\n “Za tu slobodu borit ćemo se i dalje”, poručili su.\n‘Napad na slobodu’\n Podršku ansamblu i autorskom timu predstave Idiot Selme Spahić pružio je i reditelj Nermin Hamzagić.\n “Pokušaji zastrašivanja i cenzure su besramni i napad su na slobodu – principi koji ćemo uvijek braniti”, poručio je Hamzagić na društvenim mrežama.\n Reditelj Haris Pašović je u razgovoru za Al Jazeeru istakao da je riječ o “apsurdnoj” reakciji.\n “Nikada u životu nisam čuo da se neka ambasada miješa u režiju predstave u zemlji domaćina. To je zaista apsurdno. Selma Spahić i svaka druga rediteljica će režirati u svojoj zemlji onako kako želi. I svaki reditelj, naravno”, istakao je Pašović.\n‘Bizaran i jeziv tekst’\n Glumac Alen Muratović kaže kako dugo nije svjedočio nečemu bizarnijem, ističući da je sadržaj teksta koji je o predstavi Idiot objavila Ambasada Rusije “u najmanju ruku jeziv”.\n “Razmišljam na način da je slovo upućeno kreatorima pomenutog umjetničkog djela ravno propagandi pokojnog ratnohuškačkog novinarskog šljama Riste Đoge. Nevjerovatno podsjeća na priloge tadašnjeg urednika samoprozvane srpske države u kojima je onanisao na žrtve opkoljenog grada. Na svu pobijenu djecu i nevino stanovništvo Sarajeva. Sve ovo me neodoljivo podsjeća na propagandu koja je isticala\xa0 samogranatiranje Markala i mnogih stravičnih zločina koji su dolazili sa obronaka Sarajeva”, napisao je Muratović na društvenim mrežama.\n “Ova ‘kritika’ znak je da sutra toj istoj federaciji ne bi nikakav problem bio ponovno zasuti nedužno stanovništvo kišom granata zarad ostvarenja bolesnih i krvoločnih nauma. To zapravo i čine u prezentu trenutno na ukrajinskom bojištu. Depeširano u stilu ‘Spašavamo. Branimo. Ne ubijamo. Sami se granatiraju itd.’ Govorim u ekstremu, jer ako se dobro iščita sadržaj – naravoučenije je zaista tako. Strahovito me potresa slovo ‘ruskog’ pera naspram umjetničkog događaja. Potresa i brine”, dodao je.\nUmjetnost kao refleksija društvene stvarnosti\n Osvrćući se na ovaj čin Ambasade Rusije u BiH, dramaturg Almir Imširević piše kako sasvim očekivano zaboravljaju “kritiku”, a drže predavanje o “bombardovanju pozorišta, o Azovu, provokacijama, lažima…”.\n “Sarajevskoj publici, možda i nesvjesno, ponavljate monologe vaših ‘kolega po peru’ koji su, ne tako davno, na identičan način govorili o Markalama i Armiji BiH, o ljudima koji su, i na ovoj premijeri, sjedili blizu vas, ali su vidjeli drugačije, jasnije od vas”, napisao je Imširević na društvenim mrežama.\n Direktor Narodnog pozorišta Sarajevo Dino Mustafić ističe da su predstave pozorišne kuće na čije je čelu repertoarna refleksija društvene stvarnosti.\n “Intencija nam je otvoriti sa publikom socijalne i političke debate na mnogim poljima. Angažirani\xa0 i savremeni teatar je za mnoge autore performativni instrument za širu društvenu izvedbu”, naveo je.\n “Narodno pozorište Sarajevo će biti odlučno u promicanju slobode izražavanja jer nas umjetnički jezik sve povezuje, nadilazi granice i prepreke, te nas može izazvati i promijeniti način na koji gledamo svijet oko nas”, poručio je.\nSavremena adaptacija ‘Idiota’\n Selma Spahić je, prije premijernog izvođenja dramske predstave Idiot koje je upriličeno 22. februara, istakla da je riječ uzbudljivoj predstavi koja se čita kao spoj današnjice i romana nastalog sredinom 19. stoljeća.\n “Ono čime se Dostojevski bavi je ljudska priroda. Ona se nije promijenila pa tako i neke bolesti društva koje su prisutne”, navela je Spahić.\n Dramaturginja Emina Omerović je priznala da joj je najveći izazov bio istražiti kako je Dostojevski progovorio o svim problemima i simptomima današnjice.\n “Istraživali smo gdje su te vrijednosti danas i kako se boriti za njih”, navela je Omerović.\n Uloge tumače Dino Sarija, Vanja Đugum Matović, Igor Skvarica, Sara Seksan, Ejla Bavčić Tarakčija, Mirvad Kurić, Aleksandar Seksan, Mona Muratović, Slaven Vidak, Mak Čengić, Helena Vuković, Vedran Đekić, Riad Ljutović, Ivona Baković, Hana Zrno, Damir Čobo, Pavle Novaković, Senad Milanović, Faruk Hajdarević, Elma Fetić i Vedad Čamo.\nAdaptaciju teksta potpisuju Emina Omerović, Benjamin Konjicija i Selma Spahić, dramaturgiju Emina Omerović i Benjamin Konjicija, kostimografska rješenja radila je Sanja Džeba, scenografiju Monika Močević, a scenski pokret Ena Kurtalić. Muziku je komponovao Draško Adžić, dok aranžman potpisuje Mirza Rahmanović-Indigo.', 'Francuski dokumentarac On the Adamant reditelja Nicolasa Philiberta proglašen je najboljim filmom na ovogodišnjem Međunarodnom filmskom festivalu u Berlinu.\n Film vodi gledaoce na baržu na Seni u Parizu koja služi kao plutajući dnevni centar za odrasle koji pate od mentalnih poremećaja.\n “To što se dokumentarac nagrađuje i slavi, što se dokumentarni film može smatrati kinom sam po sebi, duboko me je dirnulo”, rekao je Philibert nakon što mu je sedmočlani žiri na čelu sa američkom glumicom, scenaristkinjom i rediteljicom Kristen Stewart dodijelio prestižno priznanje, prenosi Tanjug, pozivajući se na AP.\nFokus na osobama s mentalnim oboljenjima\n Reditelj je naveo da je u filmu pokušao da “preokrene sliku” koju ljudi imaju o osobama sa mentalnim bolestima i omogući gledaocima da vide “šta nas ujedinjuje izvan svih naših razlika”.\n “Kao što svi znamo, najluđi ljudi nisu oni za koje mislimo da jesu”, dodao je Philibert.\n AP podsjeća da je 73. Berlinale počeo obraćanjem ukrajinskog predsjednika Volodimira Zelenskog, koji je od umjetnika i filmskih stvaralaca zatražio da nedvosmisleno izraze podršku njegovoj zemlji u nastojanju da se odbrani od ruske invazije.\nZelenski, bivši komičar i glumac, bio je istaknut u filmu Supersila Seana Penna o ratu u Ukrajini, koji je imao svjetsku premijeru u Berlinu.', 'Makedonske vlasti donijele su odluku o osnivanju nacionalne ustanove „Orkestar za jazz muziku u Republici Sjevernoj Makedoniji“, sa sjedištem u Skoplju.\n Očekuje se, kako je objavila Vlada Sjeverne Makedonije, da ta „institucija stvori visokokvalitetan makedonski jazz proizvod, koji će postaviti nove kriterije i više standarde na makedonskoj jazz sceni i postati prepoznatljiv po svojoj posebnosti u zemlji i izvan nje“, prenijela je Beta.\n Osnovna djelatnost nacionalne jazz ustanove je, kako je obrazložilo resorno ministarstvo, muzička djelatnost, odnosno priprema i javno izvođenje kvalitetnih muzičkih djela iz područja jazza i svih srodnih žanrova koji gravitiraju ili nastaju iz „klasične“ kulture 21. vijeka.\nSačuvati talente i stvarati vrhunska djela\n Nacionalna ustanova jazz muzički orkestar Sjeverne Makedonije će, kako se ističe, „sačuvati talentovane jazz muzičare koje ima, obezbjediti im stalan i održiv angažman, čime će se stvoriti uslovi da stvaraju vrhunska djela, te će se starati o njegovanju jazz kulture, afirmisati i popularizovati makedonsku jazz muziku u zemlju i izvan nje“.\n„Zalagaće se za edukaciju mladih talenata i entuzijasta, organizovaće jazz festivale i događaje koji će pomoći u njegovanju jazz kulture na teritoriji cijele zemlje i radiće na vlastitom umrežavanju u međunarodnim organizacijama koje njeguju istu djelatnost“, objavila je makedonska vlada.', 'Internacionalni Sarajevski sajam knjiga i učila, koji se ove godine održava pod motom „Autorska prava i slobode“, bit će održan od 12. do 17. aprila u sarajevskoj Skenderiji.\n Ovogodišnje izdanje sajma knjiga, 34. po redu, obilježit će brojni noviteti, koji će biti predstavljeni kroz niz različitih aktivnosti, saopćeno je iz KJP Centar Skenderija – Sarajevski sajam.\n Zbog povećanog interesa i broja prijavljenih izlagača i učesnika na sajmu, ove godine Centar Skenderija će staviti u funkciju dodatne prostore kompleksa, ukupne bruto izložbene površine 4.500 kvadratnih metara, prenijela je Fena.\nOkrugli sto o autorskim pravima i slobodama\n Očekuje se povećano učešće izlagača iz Bosne i Hercegovine, kao i izlagača iz drugih država koji pristižu iz svih krajeva svijeta. U okviru 34. internacionalnog Sarajevskog sajma knjiga i učila, u Bosanskoj kući knjiga bit će predstavljeno više od 100 djela.\n U skladu s ovogodišnjim motom sajma, 13. aprila će u Svečanom salonu Centra Skenderija biti održan okrugli stol na temu „Autorska prava i slobode – Tradicionalna pitanja i tehnološki izazovi“, na kojem će učestvovati domaći i inostrani eksperti iz područja autorskih prava.\nSajam će biti otvoren za posjetitelje svakog dana u terminu od 10:00 do 19:00, najavili su organizatori.', 'Catherine Deneuve zvanično je proglasila 76. filmski festival u Cannesu otvoren na ceremoniji koju je vodila njena kćerka glumica Chiara Mastroianni.\n “Proglašavam 76. Kanski festival otvorenim”, rekla je Deneuve, legenda francuskog filma, govoreći pored američkog glumca Michaela Douglasa koji je izjavio istu rečenicu na engleskom nekoliko minuta pošto mu je uručena počasna Zlatna palma.\n Deneuve je ove godine zaštitno lice festivala, a njen ogroman portret nalazi se na ulazu palate. Crno-bijela fotografija je iz 1968. godine iz ostvarenja La Chamade reditelja Alaina Cavaliera.\n Deneuve je u obraćanju izjavila da “mnogo misli na Ukrajinu” i izrecitovala pjesmu ukrajinske pjesnikinje Lesje Ukrajinke.\n Međunarodni filmski festival počeo u utorak u Cannesu, trajat će do 27. maja, a crvenim tepihom su prošle brojne zvijezde, među kojima su i Harrison Ford, Johnny Depp i Nathalie Portman.\n U utrci za “Zlatnom palmom” je 21 film, a o najboljem će odlučivati žiri na čijem čelu će biti Ruben Ostlund, prošlogodišnji dobitnik glavne nagrade za film Trougao tuge.\nPovratak velikana filma\n Među onima koji se takmiče za “Zlatnu palmu” nalaze se već nagrađivani filmski radnici poput Britanca Kena Loacha, Nijemca Wima Wendersa i Italijana Nannija Morettija.\n Finski reditelj Aki Kaurismaki se također vraća u Cannes sa ostvarenjem Uvelo lišće, kao i Italijan Marco Bellocchio sa filmom Otmica, o jevrejskom dječaku kojeg je otela Katolička crkva i nasilno preobratila u hrišćanstvo u 19. vijeku.\n Japanski režiser Hirokazu Koreeda, ovjenčan “Zlatnom palmom” 2018. za film Porodična afera, predstavlja ostvarenje Čudovište.\nOstvarenja koja izazivaju polemike\n Film koji bi možda mogao da izazove polemiku je Jeanne du Barry, francuske rediteljice Maiwenn, protiv koje je novinar Edwy Plenel podnio tužbu da ga je napala u jednom restoranu. Rediteljica je priznala da je to učinila.\n Njen film je priča o miljenici kralja Luja XV, kojeg igra Depp i koji je persona non grata u američkim medijima zbog optužbe za porodično nasilje.\n Polemiku može da izazove i film Povratak francuske rediteljice Catherine Corsini. Filmu je oduzeto finansiranje iz javnih sredstava, jer protagonisti nisu prijavili snimanje simulirane eksplicitne seksualne scene sa glumicom mlađom od 16 godina, kako to nalaže zakon.\nKao i svake godine lokalna policija je zabranila skupove u blizini održavanja festivala, ali je sindikat CGT, organizator protesta protiv penzione reforme, najavio akcije tokom održavanja festivala.', 'Predstavom slovenske grupe Laibach, u Narodnom pozorištu Sarajevo zatvoreno je 28. izdanje Modula Memorije, koje je ove godine trajalo od početka aprila do 9. maja.\n Program Modula Memorije je zaokružen gostovanjem kultne grupe simbolično na Dan pobjede nad fašizmom, koji se u Evropi obilježava i kao Dan Evrope. Publika je imala priliku uživati u istinskom muzičko-scenskom spektaklu u kojem su se umjetnici bavili svim onim temama i pitanjima koja Modul Memorije postavlja kroz svoje programe još od ratne 1995. godine, kada je i pokrenut kao program.\n Po završetku predstave Nihad Kreševljaković, direktor JU MES-a, zvanično je dodijelio Nagradu za doprinos očuvanju kulture sjećanja ovogodišnjim laureatima, koju je preuzeo Peter Mlakar.\nLaibach je prisutnima priredio sjajnu noć (Modul Memorije/Velija Hasanbegović)\n Kreševljaković je, podsjećajući na vezu Laibacha sa Sarajevom i na ono zbog čega su oni tolike godine relevantni ne samo kao umjetnici, već i kao intelektualci, istaknuo njihovu podršku građanima Sarajeva u najtežem ratnom periodu.\n „U trenutku dok su građanke i građani Sarajeva, uprkos embargu, bili odlučni ne prekinuti svoju borbu protiv zla bez obzira što su ih agresori snajperima, granatama i bombama gađali u srce i u glavu, pokušavajući da nam razvuku mozak ili da nas, kako to upravo Peter Mlakar reče 1995. godine na istom ovom mjestu, „pretvore u zombije“. Laibach je bio među onim rijetkim koji su prepoznali važnost te borbe i važnost dolaska u grad pod opsadom“, naveo je Kreševljaković.\n Podsjetio je da su oni na dan potpisivanja Dejtonskog sporazuma baš u Narodnom pozorištu Sarajevo proglasili državu NSK te održali nezaboravni koncert.\n „Unatoč svom ludilu koje je Dayton donio, postoje i dvije lijepe stvari vezane za taj datum, a to su: da je to bila najava dolaska mira i prestanak krvoprolića, te taj Laibachov koncert u Sarajevu. Zbog toga, danas, 9. maja, kada obilježavamo, možda ne pobjedu nad fašizmom, ali definitivno našu odlučnost da se zauvijek borimo protiv zla fašizma u svim njegovim oblicima, želim u ime programa Modul Memorije zahvaliti vam se što tada, 90-tih godina, niste bili nijemi evropski posmatrači koji su samo gledali šta se ovdje događa“, kazao je.\nDirektor Kreševljaković zahvalio je Laibachu na podršci koju su pružali Sarajevu u najtežim vremenima (Modul Memorije/Velija Hasanbegović)\n Kreševljaković je članovima Laibacha zahvalio što su, kako je kazao, čuli poziv u pomoć i što su došli da skupa s građankama i građanima Sarajeva brane istinske vrijednosti demokracije i istinske vrijednosti Evrope kao prostora koji slavi različitost kao svoje najveće bogatstvo.\n „Hvala vam što ste se u ključnom trenutku evropske historije identificirali sa nama i odlučili da svi skupa budemo ljudi“, naveo je direktor MES-a.\n Ivan Mlakar, jedan od članova grupe Laibach, koji je u Sarajevu bio te 1995. godine i nastupao sa Laibachom u Narodnom pozorištu zahvalio je na nagradi, kazavši da ona predstavlja čast, te je kao i prije skoro trideset godina, sa istog mjesta Sarajevu poslao poruku da treba nastaviti svoju borbu protiv zla i ostati na ispravnoj strani.\nNagrada za doprinos očuvanju kulture sjećanja dodjeljuje se u okviru Modula Memorije od 2018. godine. Prethodni dobitnici su fotografi: Ron Haviv, Milomir Kovačević Strašni, Paul Lowe, redateljica Jasmila Žbanić i Fondacija Karim Zaimović.', 'U Pozorištu mladih Sarajevo će 24. maja s početkom u 20 sati biti održana premijera nove koprodukcijske predstave Gidionov čvor\xa0u režiji Selme Alispahić.\n Riječ je o novom projektu realizovanom u koprodukciji Scene MESS, Pozorišta mladih Sarajevo i Udruženja “Intermezzo”.\n Reprizna izvođenja su zakazana za petak i subotu, 26. i 27. maja.\nO problemu odrastanja mladih\n U predstavi Gidionov čvor, rađenoj prema tekstu američke dramatičarke Johnne Adams i u režiji Selme Alispahić, Gidionova majka Corryn i njegova profesorica Heather suočavaju se sa svim kompleksnim pitanjima i problemima odrastanja mladih danas.\n “Njihov susret iniciran je Gidionovim činom nakon kojeg povratka nema i stvari nikada više ne mogu biti iste. Baš kao i u stvarnosti u kojoj živimo, traženje odgovora počinje tek nakon što se problemi nagomilaju do tačke kada je na jednostavna pitanja\xa0 nemoguće ponuditi jednostavne odgovore. Učionica u kojoj se sastaju majka i profesorica postaje pozornica za suočavanje s ličnim i sistemskim odgovornostima u procesu odgoja, obrazovanja i sazrijevanja mladih. Šta znamo i šta mislimo da znamo o našoj djeci? Imamo li vremena da ih pažljivo pogledamo i saslušamo to što nam imaju reći? Koliko se nastavnici uopšte mogu baviti svakim djetetom pojedinačno?”, navedeno je u saopćenju.\nGoruća pitanja\n Dodaje se da se predstava bavi gorućim pitanjima i problemima koji se odnose na školski sistem, slobode izražavanja, vršnjačko nasilje, kreativne slobode, utjecaj nastavnika, uloge roditelja, odgovornosti i jednih i drugih.\n “Da li traženje odgovora dodatno zapetljava ‘gordijev čvor’ ili ipak vodi ka njegovom raspetljavanju, ostavljeno je gledaocu da odluči. Ono što je sigurno, taj čvor se ne može presjeći nego kao društvo moramo uraditi sve da do njegovog zapetljavanja ne dođe. I za to smo odgovorni svi”, saopćili su organizatori.\n U predstavi Gidionov čvor igraju Selma Alispahić i Džana Džanić.\nMuziku za predstavu je radio Zoran Predin, dramaturg je Adnan Lugonić, a za kostimografiju i scenografiju zadužena je Edna Slipčević. Rediteljica predstave je Selma Alispahić.', 'Na predstojećem festivalu dokumentarnog filmova, koji počinje 26. marta u Zagrebu, održat će se i radionica za ostvarenja u nastajanju – ZagrebDox Pro, kojem će ove godine tema biti „Kako snimiti rat?“.\n Za „ZagrebDox Pro: Dox of War“ odabrano je osam projekata – iz Grčke, Hrvatske, Kanade, Srbije, Švicarske, Turske i Ukrajine. Veći dio polaznika svoje filmove u razvoju trenutno snimaju na prvim linijama, oslikavajući ratnu stvarnost na specifičan i kreativan način, javlja Hina.\n Kroz radionicu će promišljati mogućnosti narativnih, vizualnih i etičkih pristupa njihovoj složenoj tematici, u radu s iskusnim mentorima Hansom Robertom Eisenhauerom i Johnom Appeltom, najavili su organizatori.\nRad s vrhunskim mentorima i profesionalcima\n Za polaznike, a dijelom i za javnost, organizirana su majstorska predavanja i razgovori s renomiranim svjetskim dokumentaristima koji su se istakli svojim filmovima o ratu, kao i s novinarima, fotografima i humanitarcima koji će podijeliti svoje praktično znanje i iskustvo rada u kompleksnim uvjetima ratnih situacija. Među njima su autori poput Sigal Jehude, Mile Turajlić, Alise Kovalenko, Tihomira Ladišića i Mile Tešaijeve.\n Odabrani projekti su Izlaz kroz ludaru Nikole Ilića (Srbija, Švicarska), Nepoznat br. 1 Markijana Mirošničenka (Ukrajina), Savršenstvo kruga Borisa Bakala (Hrvatska), Olovka strašne stvarnosti Marije Ševčenko (Ukrajina), Presretanje Oksane Karpovič (Ukrajina), Sjećanja Vivian Papageorgiou (Grčka), Taoci rata Marije Derhačove (Ukrajina) i Trajno pretraživanje Berke Bas (Turska).\nS festivala ističu kako im je cilj tim izvrsnim autorima stvoriti priliku da za vrijeme festivala predstave svoje projekte brojnim producentima i distributerima iz svijeta i regije, te omogućiti rad s vrhunskim mentorima i profesionalcima. Moderator i voditelj radionice je Nebojša Slijepčević.', "Franjevačkoj knjižnici u Tomislavgradu nedavno je donirana knjiga na pergamentu, napisana na ge'ez jeziku na kozjoj koži, obogaćena prekrasnim ilustracijama te uvezana u drvene korice s ukrasima od slonove kosti.\n „Ovaj jezik je izumro u govornom obliku, ali očuvao se, usprkos tomu, u liturgiji etiopskih i eritrejskih kršćana, gdje se do danas koristi, a dijeli korijene s današnjim jezicima tigrinja i tigré, koji se koriste u Etiopiji i Eritreji“, kazali su iz Franjevačke knjižnice u Tomislavgradu, prenosi Fena.\n Rekli su i da je ovo liturgijska knjiga s ilustracijama religijskog karaktera, dok sam tekst, sudeći prema sličnostima sa spomenutim modernim jezicima, počinje psalmom.\nPosjeduju i druge vrijedne knjige\n Iz Franjevačke knjižice mole sve one koje znaju nešto više o etiopskim liturgijskim knjigama ili jezicima da im se jave kako bi mogli saznati više i o samoj knjizi i jeziku na kojem je napisana.\n Osim ove knjige, spomenuta knjižnica posjeduje i druge rijetke knjige, a jedna od njih stara je 450 godina (objavljena 1568. godine u Veneciji).\nTakođer, knjižnica u Tomislavgradu raspolaže neprocjenjivim knjižnim fondom s najmanje 40.000 svezaka koji se sastoje od mnogobrojnih klasičnih, književnih, filozofskih, historijskih, moralnih, teoloških i prirodoznanstvenih djela te knjiga od neprocjenjive vrijednosti, javlja Fena.", 'Zagrebačko kino Tuškanac kroz program „Ponovo radi bioskop – TV film u kinu“, koji će biti održan od 29. marta do 2. aprila, predstavlja 18 filmova snimljenih od kraja 1960-ih do početka 1990-ih u produkciji RTV Beograd.\n Bogatstvo i kvalitet tadašnje igrane produkcije radiotelevizijskih kuća, među kojima su najjače bile RTV Beograd i RTV Zagreb, danas djeluju gotovo nestvarno, ističe se u najavi.\n „Ovaj zanimljiv izbor naslova je stoga samo jedan od brojnih mogućih, što dovoljno govori o nekim mnogo boljim televizijskim vremenima na ovim prostorima“, prenosi Hina.\n Riječ je o filmovima Dramskog programa, koji je po uzoru na BBC dugo uređivao književnik i dramaturg Filip David, što je privuklo i reditelje iz Zagreba, poput Branka Ivande i Lordana Zafranovića.\n Prikazat će se tri TV filma Soje Jovanović (Izvinjavamo se, mnogo se izvinjavamo, Daleko je Australija i Povratak lopova), te tri Đorđa Kadijevića (horori Leptirica i Štićenik te drama Čovjek koji je napao vuka).\n Bit će tu i filmovi Zdravka Šotre (Vučari Gornje i Donje Polače, te Gospođa ministarka) i Slobodana Šijana (Šta se dogodilo sa Filipom Preradovićem) te televizijska drama Svečana obaveza Božidara Nikolića.\nTeme aktuelne i danas\n Lordan Zafranović je filmom Ubistvo u noćnom vozu ostvario svoju prvu saradnju s Mirkom Kovačem, a Branko Ivanda se u Drvenom sanduku Tomasa Vulfa, prema scenariju Danila Kiša, bavio temom holokausta.\n Neke od tema kojima se filmovi bave aktualne su i danas – Kante ili kese Dragoslava Lazića prate buran sastanak stanara o odlaganju otpada, Krojači džinsa Srboljuba Božinovića govori o emigrantskim radnicima, dok je glavni lik Narodnog poslanika Slavenka Saletovića pojedinac iz provincije željan političke moći.\n U programu su i Ratnički talenat Vladimira Andrića, Zvezdana prašina Jovana Konjovića, te Ožalošćena porodica Milana Karadžića.\n Program, realiziran u saradnji sa Srpskim narodnim vijećem i Ambasadom Srbije u Zagrebu, otvara horor Leptirica, iz 1973. godine, Đorđa Kadijevića.\nUlaz na projekcije je besplatan.', 'U vreme postojanja Republike Đenove, tadašnja vlast donela je 1576. godine dekret kojim su građani koji su živeli u takozvanim antičkim palatama Rolli (Palazzi dei Rolli), bili u obavezi da tokom poseta državnika, ostave na raspolaganju svoje domove. U odnosu na veličinu i važnost gosta, birali bi se\xa0 najprestižniji prostori za smeštaj takozvanih duždeva koji su nosili titulu izbarnih šefova određenih gradova italijanskih republika tokom srednjeg veka i renesanse. Vremenom, te građevine postale su simbol italijanske buržoazije, a zbog svoje lepote, specifične arhitekture i istorijskog značaja, 2006. godine od ukupno 115 zgrada, 42 su uvrštene u kulturnu baštinu UNESCO-a.\n U nekim od ovih građevina danas se nalaze kancelarije, luksuzne radnje ili banke. Druge su pretvorene u stanove u kojima se živi, dok je većina onih koji se nalaze na listi UNESCO-a u funkciji muzeja. A kako bi se istakla važnost ovog izuzetnog istorijskog i kulturnog nasleđa, svake godine grad organizuje Rolls Days, događaj koji otvara vrata za besplatne posete ovim predivnim zdanjima.\nItalijani, majstori u brendiranju svega\n Osim nobles zgrada, Đenova je poznata još po mnogo čemu. Po svojoj luci, koja je jedna od najstarijih i najvažnijih u Italiji, po čuvenoj katedrali San Lorenzo, po stihovima poznatog kantautora Fabrizia De Andre, ali i po svom receptu za pesto sos ili takozvani “pesto genovese”. Za izradu ovog sosa, svi sastojci moraju biti originalni, kao što je beli luk koji se proizvodi u mestu Vessalico, bosiljak koji raste samo u regiji Ligurija, seritifikovano maslinovo ulje DOP i ovčiji sir Pecorino sa Sardinije.\n Uzimajući za primer jedan običan recept, mogli bi da razumemo koliko je Italijanima važan svaki pojedinačni sastojak koji garantuje verodostojnost finalnog proizvoda. Iz tog razloga, možda ni ne treba da nas čudi, što je upravo Italija prva zemlja na spisku UNESCO-ovih dobara koje je zaštitila, od istorijskih, kulturnih, arheoloških, prirodnih do nematerijalnih dobara.\n Od 2003. godine komitet Organizacije Ujedinjenih nacija za obrazovanje, nauku i kulturu (UNESCO) odobrio je listu nematerijalnog nasleđa, koja štiti tradiciju i folklor jednog naroda. Na ovoj listi od 2017. godine nalazi se napuljski Pizzaiolo ili umetnost pravljenja pice po napuljskom receptu. Zatim na toj listi našli su se mediteranska dijeta, sicilijansko lutkarsko pozorište, pastirsko narodno pevanje sa Sardinije poznatije kao „Canto a tenore“, kao i izrada violina u Cremoni i još mnogo toga. Ove godine, italijanska vlada predložila je i novu kandidaturu – italijansku kuhinju kao svetsku kulturnu baštinu.\nMaterijalno i nematerijalno naslijeđe Balkana\n Do aprila 2023. godine, ukupno je evidentirano 1.157 mesta svetske baštine, od kojih 900 kulturnih, 218 prirodnih i 39 mešovitih dobara koja se nalaze u 167 zemalja. Prva na listi se nalazi Italija sa 58 lokacija od kulturnog i istorijskog značaja, dok je slede Kina sa 56 i Nemačka sa ukupno 51 lokacijom. Među prvih 10 na toj listi zatim su se našle zemlje poput Francuske, Španije, Indije, Meksiko, Ujedinjenog Kraljevstva i Rusije, dok se zemlje Zapadnog Balkana mogu pohvaliti tek pokojom lokacijom.\n Kada je u pitanju Bosna i Hercegovina, na UNESCO-ovoj listi svetske baštine su most Mehmed-paše Sokolovića u Višegradu, područje Starog mosta i starog grada Mostara, te stećci ili srednjovekovni nadgrobni spomenici.\n Isto tako Srbija se ne može pohvaliti velikim nasleđem koje je zaštitila – tek pet lokacija. Godine 2002. Republika Srbija upisala je na tentativnu listu pet prirodnih dobara. Međutim, kako nikada nije izrađen nominacioni dosije o tim dobrima, komitet za svetsku baštinu se takođe nikada nije izjasnio po ovim predlozima.\n Hrvatska pak ima najviše zaštićenih spomenika i drugih istorijskih građevina, te arheoloških nalazišta i prirodnih dobara, ukupno 10 lokacija koje se nalaze na UNESCO-ovoj listi. Kada je u pitanju nematerijalna kulturna baština, Hrvatska takođe daleko prednjači po broju zaštićenih dobara. Od Sinjske alke, umeća suhozidne gradnje, uzgoja lipicanaca, hrvatska država zaštitila je isto tako mediteransku prehranu na Jadranskom moru i njegovoj obali, otocima i delom zaleđa, ali i procesiju za križem na otoku Hvaru, klapsko pevanje, međimursku popevku, te tripundanske svečanosti i kolo Svetog Tripuna i još mnogo toga.\nKako se dolazi na listu UNESCO-a?\n Kako bi izuzetne prirodne i kulturne karakteristike svoje zemlje upisala na listu svetske baštine, svaka država članica formira tentativnu listu na kojoj navodi prirodna, kulturna i nematerijalna dobra koja predlaže međunarodnoj zajednici za upisivanje na UNESCO-vu listu.\n Alessandra Carlini, direktorka za svetsku baštinu pri italijanskoj nacionalnoj komisiji za UNESCO, kaže da nakon što određena država upiše svoj predlog na tentativnu listu, predaje nominacioni dosije centru za svetsku baštinu na odlučivanje, u kojem su detaljno obrađene sve pojedinosti vezane za određeno dobro.\n Kako bi omogućio pravičan odabir dobara koja će biti upisana, definisano je 10 kriterijuma, od kojih barem jedno mora ispuniti dobro kako bi bilo proglašeno svetskom baštinom.\n „Najvažniji kriterijumi su integritet, autentičnost i adekvatno stanje očuvanosti dobra koje se kandiduje. Takođe mora da postoji garancija o adekvatnim sredstvima zaštite bez kojih se kandidatura ne može uzeti u obzir“, kaže Carlini.\n Upisivanjem dobra na listu svetske baštine, svaka država preuzima obavezu da se brine o njemu na odgovarajući način, odnosno da formira upravljačko telo koje će direktno voditi brigu o njemu, pratiti njegovo stanje i primenjivati odgovarajuće mere zaštite.\nPromjena baštine i uticaj klimatskih promjena\n Svake godine 18. aprila, temom koju preporuči Izvršni komitet Međunarodnog veća za spomenike i spomeničke celine – ICOMOS, obeležava se Svetski dan baštine. Ovogodišnja tema je bila „Promena nasleđa“, s fokusom na uticaj klimatskih promena na kulturnu baštinu.\n Povodom tog dana u Italiji su organizovani različiti događaji i pokrenute inicijative, sa ciljem razvijanja senzibiliteta javnog mnjenja. U gradu Padovi, upravni odbor ciklusa fresaka iz 14. veka, zapravo četiri lokaliteta u kojima se nalazi osam ciklusa fresaka koje su naslikane od 1302. do 1397. godine i koji su 2021. godine upisani na UNESCO-ov popis, pokrenuli su inicijativu #heritagechanges.\n Najmlađi učesnici koji u narednom periodu posete ove lokacije, dobiće besplatne publikacije padovanskog muzeja Musei Civici, koje su nastale tokom godina pandemije i ostale neiskorišćene, u cilju održivosti i borbe protiv otpada.\n Za starije će biti dostupan QR kod za popunjavanje kratke ankete o njihovim navikama koje se tiču posećivanja mesta od kulturnog značaja. Na osnovu analize prikupljenih podataka biće sastavljen funkcionalni izveštaj za ažuriranje plana upravljanja svetskom baštinom u vezi sa ciljevima Agende 2030 za održivi razvoj.\nFederica Millozzi, koordinatorka upravnog odbora ciklusa fresaka iz 14. veka, kaže da svesnost ne nastaje velikim delima, već od malih konkretnih koraka i putem jednostavnih radnji koje nam pomažu da razmišljamo. Ona dodaje i da mesta svetske baštine mogu biti izuzetan most između prošlosti i budućnosti koja je moguća samo uz posvećenost pojedinca.', 'Beogradska filharmonija će ove godine obilježiti vijek postojanja, a početak slavlja planiran je tokom juna uz tri „spektakularna“ programa, najavili su organizatori.\n Centralni događaj obilježavanja stogodišnjice postojanja Filharmonije će biti gala koncert na Kolarcu, zakazan za 20. jun, sa maestrom Zubinom Mehtom kao dirigentom. Osim tog nastupa, planirani su i nastupi u Tirani i Skoplju u okviru inicijative „Otvoreni Balkan“.\n Ulaznice za koncert u Beogradu će biti u prodaji od 1. juna na filharmonijskoj blagajni, kao i online.\n‘Disneyeva fantazija’ na Ušću\n Rođendanski koncert pod nazivom „ZAuVEK“ će biti održan 13. juna, kao poklon publici. Poklon ulaznice je moguće preuzeti od 5. juna na blagajni.\n Treći od najavljenih nastupa će biti izvođenje Disneyeve fantazije zajedno sa Gabrijelom Felcom. Zakazan je za 2. jul na Ušću i takođe će biti besplatan. Organizatori su ga najavili kao „najveći muzički piknik“ do sada.\nBeogradska filharmonija će i nakon tih nastupa cijele koncertne sezone obilježavati stogodišnjicu postojanja, u okviru koje je, od septembra ove do juna naredne godine, predviđeno 25 koncerata.', 'Kada je prije nekoliko godina, pripremajuci članak o izborima za Evropski parlament, naišla na informaciju o listi Evropa počinje u Sarajevu francuskih intelektualaca, Zehra Sikias je shvatila koliko je važno da ova uglavnom neispričana i mnogima nepoznata priča dobije veću pažnju javnosti.\n Bosanskohercegovačka novinarka s adresom u Francuskoj tada je počela detaljnije istraživati pokret francuskih intelektualaca koji su ‘90-ih godina prošlog stoljeća – inspirisani sarajevskim otporom – vodili političku borbu protiv širenja ultradesničarskih i nacionalističkih ideja u Evropi.\n Njeno istraživanje krunisano je dokumentarnim filmom Za Sarajevo: Posljednji pokret francuskog intelektualca koji, kroz prizmu francuskog pokreta za Sarajevo, prati intenzivnu četverogodišnju političku borbu protiv kontroverzne pasivne pozicije zapadnih vlada, naročito Francuske, koje odbijaju djelovati protiv srpske agresije.\n Film Za Sarajevo: Posljednji pokret francuskog intelektualca, čiju koprodukciju potpisuje Al Jazeera Balkans, bit će prikazan 1. aprila u 19:05 sati, repriza u 23:05 sati, u programu Al Jazeere Balkans, nakon čega će biti dostupan online.\n\n\nZbog čega Vam je bilo važno da dokumentujete ovu priču i koliko dugo je trajalo istraživanje i rad na ovom filmu?\n\n – Lista za Sarajevo na koju sam naišla 2019. dok sam tražila neke informacije za članak o izborima za Evropski parlament zaista me zaintrigirala. Ja sam iz Sarajeva, tokom rata sam studirala romanistiku i političke nauke i bila sam uključena u frankofonske krugove i dešavanja na relaciji Francuska – Bosna i Hercegovina. Ukratko, smatrala sam se ekspertom za francusko-bosanske relacije i zbog toga sam se zaista iznenadila da nisam znala za Listu za Sarajevo. Ubrzo sam shvatila da nije riječ o pukoj solidarnosti za Sarajevo, već o intelektualcima koji su temeljito radili na odbrani Sarajeva, povezujući sarajevski otpor sa idejom i idealima o Ujedinjenoj Evropi. Tada mi je postalo jasno da to ne smije biti tek jedan članak, jer ta priča zaslužuje mnogo više, i rodila se ideja o filmu.\n Međutim, nekolicini ljudi u Francuskoj moja ideja se učinila dosadnom. Za njih je to bila još jedna priča o opsadi Sarajeva, utoliko dosadnija što dajem riječ francuskim intelektualcima, filozofima, piscima, umjetnicima… S druge strane, ljudi iz Bosne i Hercegovine su bili zaintrigirani, ali skeptični jer ipak cijeli svoj život radim za uglavnom pisane medije. No, ja sam bila uporna i odlučila sam da bez ikakve podrške – ni moralne, ni finansijske – dokumentujem tu priču. Kupila sam kameru, učila da snimam i montiram, počela sa intervjuima…\n U međuvremenu sam kontaktirala Seada Kreševljakovića, kojeg nisam lično poznavala, ali sam vidjela da je producent, koji mi je, nakon odgledane prve verzije filma, dao snažan podstrek i bio, uz Lejlu Dedić, također producenticu Al Jazeere Balkans, velika podrška da priča konačno bude zaokružena.\n Međutim, najvažnije od svega za mene je bilo ovo to što su mi nakon stotine odgledanih filmova, jer to je njihov posao, Lejla i Sead mogli potvrditi da ovaj film definitivno nije još jedna priča o opsadi Sarajeva. Ovo je jedan višeslojni film neophodan za razumijevanje mnogih aspekata rata u Bosni i Hercegovini, ali i film koji će definitivno ostaviti snažan utisak na gledaoca jer će ga upoznati sa drugom stranom priče.\n\nKoliko je važno, naročito ako uzmemo u obzir narativ da su Francuzi historijski saveznici Srba, vratimo fokus na francuske intelektualce čiji je pokret značajno utjecao na rat u Bosni i Hercegovini, ali i budućnost Evrope?\n\n – Za mene koja sam iz Sarajeva to je bilo jako važno, jer je jasno da su 1992. postojale dvije Francuske – jedna koju čini zvanična politika koja je zbog historijskog savezništva sa Srbijom bila otvoreno prosrpska i druga koju čine intelektualci i umjetnici koji su na samom početku rata u Bosni i Hercegovini shvatili da je to što se tamo radi svjetski skandal.\n Ono što je veoma zanimljivo je da su se francuski intelektualci borili protiv vlastite vlade. Ljevičari, intelektualci i umjetnici koji su činili taj pokret su bili najzaslužniji za dolazak Francoisa Mitterranda na vlast, inače prvog francuskog predsjednika socijaliste. Bernard-Henri Lévy, čiji je Mitterrand vjenčani kum, je izlobirao da francuski predsjednik dođe u Sarajevu u junu 1992. godine, uvjeren da samo jedan socijalista poput njega može prepoznati povratak fašizma u Evropu i da će učiniti sve da odbrani Sarajevo. Ali nakon njegove posjete Sarajevu, brzo su shvatili da su o tom čovjeku gajili iluzije, jer on uprkos tome što je bilo očigledno ko je napadač, a ko žrtva, nije odustajao od svoje politike. Tako se od ogromne ljubavi stvorio ogroman jaz i njihove akcije postale su usmjerene na to da se francuskom narodu pokaže koliko je obmanut zbog zvanične francuske politike i medija.\nZehra Sikias (Ivan Šebalj / Ustupljeno Al Jazeeri)\n Film obuhvata period od 1992. do 1996. i detaljno pokazuje ključne akcije francuskih intelektualaca i umjetnika. Ono što je meni bilo važno je da pokažem da nije sve samo crno i bijelo i da ljudi vide i drugu stranu priče, jer koliko god je francuska politika prema Bosni i Hercegovini tokom rata bila sramotna, toliko je masovna mobilizacija francuskih intelektualaca bila učinkovita i utjecala je u konačnici na evropsku politiku prema Bosni i Hercegovini.\n\nIako Listom za Sarajevo\xa0nisu ušli u Evropski parlament, niti su uspjeli zaustaviti krvoproliće, činjenica je da su akcije francuskih intelektualaca ipak imale odjeka u široj javnosti. Koliko su u konačnici one bile uspješne?\n\n – Francuski intelektualci su na početku nailazili na ogromnu osudu medija i javnog mnjenja. Nije im bilo lako i osjećali su se poraženo jer je, naprimjer, na prve proteste za Bosnu i Hercegovinu u Parizu došlo tek stotinjak ljudi. No, nisu odustajali, a stvari su ubrzo počele da se mijenjaju. Već 1993. godine su krenule veće akcije i oni su, uz podršku francuskih umjetnika, pokušali Sarajevu osigurati status “Evropske prijestolnice kulture”. Naravno, znali su da je taj pokušaj osuđen na propast, ali njihov cilj nije bio da uspiju u tome, već da pokažu da se u ljudi u Sarajevu, čak i pod opsadom, bave kulturom i da zainteresiraju medije za tu temu.\n Dakle, sa aspekta statusa “Evropske prijesolnice kulture” kojeg Sarajevo nije dobilo ta akcija je bila neuspješna, ali s aspekta mobilizacije umjetnika i javnih ličnosti oko ideje Sarajeva, zainteresiranja medija na tu temu, pokretanja peticija i uspostavljanja saradnje između gradonačelnika Sarajeva sa francuskim gradonačelnicima bila je jako uspješna. Tom akcijom su također eksplicitno povezali sudbinu Sarajeva sa sudbinom Evrope, insistirajući na činjenici da braneći Sarajevo, mi ustvari branimo Evropu. Sličan argument se koristi i danas u Ukrajini.\n No, uprkos omasovljenju pokreta i većoj medijskoj eksponiranosti dešavanja u Sarajevu, rat nije stao, pa su francuski intelektualci krenuli u političke akcije. Kada su organizovani izbori za Evropski parlament u junu 1994. godine, oni su odlučili napraviti Sarajevsku listu. Zvanično kandidatsko ime te liste je zapravo Evropa počinje u Sarajevu. To je bila jedna mučna epizoda za pokret jer je zbog internih borbi došlo do unutrašnje destabilizacije, a i sama inicijativa je u konačnici bila neuspješna jer su uprkos obećavajućoj podršci prema ispitivanjima javnog mnjenja dobili malo glasova. Ipak, ona je bila važan korak ka zaustavljanju rata u Bosni i Hercegovini jer je uspjela ogoliti svo licemjerstvo zvaničnog Pariza, stavljajući fokus tokom izborne kampanje na nepravednost nametanja embarga na oružje Bosni i Hercegovini, dakle jednoj napadnutoj državi čiji je glavni grad pod srednjovjekovnom opsadom koji svakodnevno trpi razaranja i ljudske gubitke. Francuzi su tada doista shvatili da se građanima Bosne i Hercegovine uskraćuje pravo da se brane.\n U dugoj historiji francuskih intelektualaca i njegovih univerzalnih političkih borbi kroz cijeli 20. vijek, ovo je također bio prvi put da su se odvažili biti dio izbornog procesa, dakle postati politička stranka koju su mediji ironično nazivali “Bosanska stranka Francuske”.\nFrancuski intelektualci na protestima u Parizu u decembru 1993. u okviru akcije ‘Sarajevo, kulturna prijestolnica Evrope’ (Ustupljeno Al Jazeeri)\n Franucski intelektualci su se zaista stidili francuskog i generalno evropskog stava prema Sarajevu, jednostavno nisu mogli prihvatiti da je Evropa apatična i nijema na dešavanja u Bosni i Hercegovini, zbog čega su bili istrajni u svojim operacijama koje su u konačnici dovele do cilja – vojne intervencije. Prema tome, uprkos nizu neuspješnih akcija, njihova globalna mobilizacija se može smatrati uspješnom.\n\nDejtonski mirovni sporazum, kojim je označen kraj rata u Bosni i Hercegovini, francuski intelektualci vidjeli su kao ‘znak evropske slabosti’. Kakvo je njihovo viđenje Bosne i Hercegovine, ali i Evrope danas?\n\n – Na kraju filma francuski intelektualci daju prilično pesimističnu sliku današnje Evrope, koja je za njih ogledalo one Bosne i Hercegovine koja je oblikovana Dejtonskim mirovnim sporazumom.\n Prema njima, postoje dva načina izgradnje Evrope – ili ćemo graditi Evropu ujedinjenu univerzalnim građanskim vrijednostima kakvu su sanjali poslije Drugog svjetskog rata, ili ćemo graditi Evropu na etničkim, odnosno nacionalističkim principima. U Maastrichtu smo usvojili građanske principe, ali smo ih u Daytonu pogazili. Dejtonski mirovni sporazum je, dakle, prvi korak izgradnje takve Evrope.\n Do tada je priča o etničkim principima u ustavu neke evropske države bila ogroman politički tabu, nešto nezamislivo. Od trenutka kada je nešto takvo potpisano, francuski intelektualci su shvatili da su zapravo izgubili borbu. Dayton je bio crvena linija koju Evropa poslije Drugog svjetskog rata nije smjela preći. Za njih je Sarajevo bilo i ostalo simbol univerzalne borbe protiv nacionalizma, ali i bolni podsjetnik da smo tu bitku izgubili u Daytonu. Od tog trenutka dolazi do ekspanzije ekstremnih pokreta u cijeloj Evropi koji nemaju kompleks otvoreno propagirati retrogradne nacionalisticke ideje.\n\nPublika 5. AJB DOC Film Festivala imala je priliku pogledati tada još vijek nezavršenu, verziju filma Za Sarajevo: Posljednji pokret francuskog intelektualca. Na koji način su komentari sa te projekcije i saradnja sa producentima Al Jazeere Balkans utjecali na finalnu verziju filma?\n\n – Meni je ta projekcija bila jako značajna. Kada radite kao freelancer, kada sami i istražujete, i snimate, i montirate film, a da nemate eksterno mišljenje o svom radu, povratne informacije koje možete dobiti prije zvaničnog prikazivanja su od ključnog značaja.\n Jako sam zadovoljna tom projekcijom. Dobila sam tada potvrdu da je ovo zaista jedna neispričana priča. Ovaj film, kojem je opsada Sarajeva samo podloga i koji donosi priču o univerzalnoj borbi protiv nacionalizma u Evropi, sadrži dosta informacija i mnogi ljudi, čak i oni koji su bili uključeni u sva ta događanja, su ostali zatečeni jer je zaista mnogo toga što nisu znali. To je upravo ono što se i meni desilo kroz rad na ovom filmu.\nOvaj film će promijeniti naše percepcije o mnogo čemu. Pored eminentnih intelektualaca koji pričaju ovu priču, važni akteri iz francuskog političkog života su također izašli iz svoje uobičajene diplomatske rezerve i pristali svjedočiti veoma otvoreno o kulisama događanja. Bez lažne skromnosti tvrdim da je ova priča ključna za razumijevanje političkih procesa u Bosni i Hercegovini, u Francuskoj i u Evropi, što se danas očitava u Ukrajini gdje Evropa reaguje na dijametralno drugačiji način nego u Bosni i Hercegovini. Sarajevo je, dakle, bila prekretnica i lekcija.', 'Svečana 95. ceremonija dodjele Oscara, nagrada američke Akademije filmskih umjetnosti i nauke biće održana u nedjelju kasno uvečer u pozorištu Dolby u Los Angelesu, a ove godine je favorit komedija Everything Everywhere All At Once sa 11 nominacija.\n Neobična priča o vlasnici jedne perionice uronjenoj u paralelne univerzume, osvojila je najviše, 11 nominacija za Oscara. Film je poslije nominacija dobio još nekoliko američkih nagrada, prenosi Beta.\n Režiserski duo Daniel Kwan i Daniel Scheinert filma osvojio je u Hollywoodu nagradu američkog Udruženja režisera (Directors Guild of America – DGA). Film je prošle godine bio veliki hit. Zaradio je gotovo 100 miliona dolara širom svijeta. Komedija osvojila je nagradu i Američkog udruženja producenata (Producers Guild of America – PGA) kao najbolji film.\n Po devet nominacija su dobili njemački film All Quiet on the Western Front (Na Zapadu ništa novo) i irska tragikomedija The Banshees of Inisherin.\n Ostvarenje All Quiet on the Western Front njemačkog režisera Edwarda Bergera osvojilo je nagradu za najbolji film na nedavnoj dodjeli nagrada Britanske Akademije za filmsku i televizijsku umjetnost (BAFTA). Berger (53) osvojio je još jednu nagradu BAFTA za najboljeg režisera za film koji je adaptacija istoimenog romana Ericha Marie Remarquea.\n Nagrade DGA, PGA i BAFTA, koje se dodjeljuju prije Oscara, često su pouzdani pokazatelji ko bi mogao da osvoji prestižnu nagradu Akademije filmskih umjetnosti i nauke.\n Ostvarenje Elvis o legendi rokenrola Elvisu Presleyu dobilo je osam nominacija, dok je film Stevena Spielberga The Fabelmans dobio sedam nominacija.\nIncidident na dodjeli Oscara\n Prošlogodišnja dodjela Oscara na kojoj je ostvarenje CODA režiserke Sian Hederdobitnik Oscara za najbolji film, obilježena je incidentom.\n Glumac Will Smith se tokom ceremonije popeo na binu, i vidno ljut, ošamario je komičara Chrisa Rocka koji se našalio na račun obrijane glave Smithove supruge Jade Pinkett Smith, koja pati od alopecije, značajnog gubitka kose.\n Smith je Rocku rekao da ne pominje njegovu ženu, dok je komičar poslije dobijenog šamara rekao da je to “najveća noć u historiji televiziji”. Rock je uporedio obrijanu glavu Smithove supruge s obrijanom glavom glumice Demi Moor Moor u filmu G.I. Jane Ridleyja Scotta iz 1997. godine.\n Potom se Smith izvinio primajući Oscara za najboljeg glumca. “Ljubav vas tjera da činite lude stvari”, rekao je glumac. Akademija je potom reagirala i osudila Smithov postupak.\n Za sada se ne zna da li će ovogodišnji domaćin ceremonije komičar Jimmy Kimmel pomenuti taj incident.\n Pop pjevačica Rihanna pjevat će na ceremoniji pjesmu iz filma Black Panther: Wakanda Forever. Pop zvijezda će pjevati svoj hit Lift Me Up, koji je nominiran u kategoriji najbolje originalne pjesme.\n Oscari se dodjeluje u 24 kategorije. Nagradu predstavlja pozlaćena statua napravljena od britanijuma na crnoj metalnoj osnovi, dugačka 13,5 inča (34 centimetara) i teška 3,85 kilograma. Prikazuje viteza napravljenog u stilu art decoa, kako drži krstaški mač stojeći na rolni filma.\n Svečana ceremonija na kojoj se proglašavaju pobjednici, jedna je od najuglednijih ceremonija dodjele nagrada u svijetu. Ujedno je i najstarija svečanost dodjele nagrada u medijima.\nCeremonija će biti održana u pozorištu Dolby u Los Angelesu.', 'Holivudski producenti su nagradu za životno djelo dodijelili glumcu Tomu Cruiseu, a najboljim proglasili avanturistički film Sve u isto vrijeme koji se bavi idejom paralelnih svemira, na jednoj od ključnih svečanosti dodjele nagrada uoči Oscara u martu.\n Udruženje američkih producenata PGA je Cruiseu dodijelila nagradu za životno djelo, a nekoliko govornika je zahvalilo glumcu što je svojim nastupom u prošlogodišnjem “blockbusteru” Top Gun: Maverick podupro filmsku industriju, ugroženu pandemijom, prenosi Hina, pozivajući se na Reuters.\n “Tom Cruise nam je svima pokazao da su odlasci u kino ponovo tu”, rekla je Sherry Lansing, bivša upraviteljica kompanije za proizvodnju i distribuciju filmova Paramount Pictures.\nCruise pohvalio rad producenata\n Šezdesetogodišnji Cruise se proslavio kao zvijezda u filmovima Riskantan posao, Koktel, Malo dobrih ljudi.\n Producirao je filmove Nebo boje vanilije, Posljednji samuraj, Nemoguća misija i Maverick, koji je širom svijeta zaradio gotovo 1,5 milijardu dolara.\n Cruise je pohvalio rad televizijskih i filmskih producenata u publici nakon što je primio nagradu.\n “Znam šta je potrebno da bi se radilo to što vi radite. Nije to samo sreća. Morate stvoriti tu sreću. Morate to željeti da bi se ostvarilo. I želim da znate da ću uvijek navijati za vas”, rekao je Cruise.\n “Nastavit ću raditi sve što mogu da pomognem ovoj industriji i ovom obliku umjetnosti koji volim”, dodao je.\nFilm ‘Sve u isto vrijeme’ proglašen najboljim\n Film Sve u isto vrijeme proglašen je najboljim, što bi mu trebalo pružiti polet na dodjeli Oscara 12. marta.\n Četiri od pet prethodnih dobitnika PGA-ove nagrade su kasnije osvojili Oscara za najbolji film, uključujući i prošlogodišnji obiteljski dramski film CODA.\n Sve u isto vrijeme je priča o kinesko-američkoj vlasnici praonice rublja koja putuje kroz paralelne svemire.\n“Ovo je ludilo! Hvala vam puno”, rekao je producent Jonathan Wang, okružen glumcima Michelle Yeoh, Ke Huy Quan, Stephanie Hsu i Jamie Lee Curtis nominiranim za Oscare.', "Pjevačica Tina Turner preminula je u 83. godini, saopćio je njen glasnogovornik.\n “Tina Turner, ‘kraljica rock'n'rolla’, preminula je danas mirno u 83. godini nakon duge bolesti, u svom domu u blizini Zuricha”, navodi se u saopćenju glasnogovrnika, prenosi Tanjug, pozivajući se na Sky News.\n “Njenim odlaskom svijet je izgubio muzičku legendu i uzor”, dodaje se u saopćenju.\nBogata karijera\n Tina Turner je rođena\xa0 26. novembra 1939. godine u američkoj državi Tennessee kao Anna Mae Bullock.\n Proslavila se kasnih 1960-ih kao pjevačica grupe Ike &amp; Turner Revue, ali je kasnije stekla slavu kao solo umjetnica.\nTokom bogate karijere je prodala više od 180 miliona albuma i osvojila 12 Grammy nagrada.", 'Bugarski pisac Georgi Gospodinov i prevoditeljica Angela Rodel osvojili su Međunarodnu nagradu “Booker” za Time Shelter, mračni komični roman o opasnoj privlačnosti nostalgije.\n Knjiga je pobijedila u konkurenciji pet drugih finalista za nagradu, kojom se nagrađuje beletristika iz cijelog svijeta prevedena na engleski, javlja AP. Novčana nagrada od 50.000 funti dijeli se između autora i prevoditelja.\n Time Shelter zamišlja kliniku koja obnavlja prošlost, pri čemu svaki sprat reproducira različito desetljeće. Zamišljen kao način da pomogne osobama s demencijom da otključaju svoja sjećanja, ubrzo postaje magnet za ljude koji žele pobjeći od modernog svijeta.\n Gospodinov (55) je počeo pisati svoju knjigu o “naoružavanju nostalgije” 2016. godine, u godini izbora Donalda Trumpa i referenduma o Brexitu u Ujedinjenom Kraljevstvu. Rekao je da je to bilo vrijeme kada je “anksioznost bila u zraku”.\nRoman o čudovištu iz prošlosti\n “Želio sam napisati roman o čudovištu iz prošlosti”, rekao je. “Jer možete vidjeti u ovom vremenu, tu populističku politiku, zapravo, platili su nam praznim čekom iz prošlosti”.\n Prevoditeljica Angela Rodel je zahvalna na nagradi, jer je odbacila uvjerenje da “ako si dobar prevoditelj, možda te ne bi trebalo ni primijetiti”.\n “Ovo je kreativan proces”, rekla je. “Ovo je definitivno umjetničko djelo u saradnji koje stvaramo s našim autorima. Jednostavno sam beskrajno zahvalna ‘Bookeru’ što je to istaknuo u ovoj nagradi.”\n Francuska književnica Leila Slimani, koja je predsjedavala žirijem, rekla je da to “briljantan roman pun ironije i melanholije”.\n “To je vrlo duboko djelo koje se bavi savremenim pitanjem, ali i filozofskim pitanjem: Šta se događa s nama kada naša sjećanja nestanu?” rekla je. “Ali to i sjajan roman o Evropi, kontinentu kojem je potrebna budućnost, gdje se prošlost ponovno izmišlja i gdje nostalgija može biti otrov”.\nRoman o Evropi\n Gospodinov je jedan od najprevođenijih bugarskih autora (knjiga mu je nedavno objavljena i na bosanskom jeziku). Time Shelter je također osvojio italijansku evropsku nagradu Strega za književnost u ialijanskom prijevodu.\n Međunarodna nagrada “Booker” dodjeljuje se svake godine za prevedeno beletrističko djelo objavljeno u Ujedinjenom Kraljevstvu ili Irskoj. Dodjeljuje se zajedno s nagradom “Booker” za beletristiku na engleskom jeziku, koja će biti dodijeljena na jesen.\n Nagrada je osnovana kako bi se povećao profil beletristike na drugim jezicima, što čini samo mali udio knjiga objavljenih u Britaniji, i kako bi se pozdravio nedovoljno cijenjen rad književnih prevoditelja.\nProšlogodišnji pobjednici bili su indijski pisac Geetanjali Shree i američka prevoditeljica Daisy Rockwell za Grobnicu od pijeska.', 'Nova sezona Zagrebačke filharmonije 2023/24, čiji je slogan „Frekvencija srca“, posvećena je svim umjetnicima, a posebno Nikoli Tesli, u povodu obilježavanja 80. godišnjice njegove smrti.\n Zamjenik ravnatelja Zagrebačke filharmonije Mirko Boch istaknuo je da je Tesli posvećen jedan koncert, koji će izvesti Hrvatski koncertni ansambl Sv. Blaž uz ravnanje dirigenta Krešimira Batinića, prenosi Hina.\n „Slogan ove sezone je ‘Frekvencija srca’. To je hommage svim umjetnicima, te velikom znanstveniku i čovjeku Nikoli Tesli. Mislim da je to najmanje što možemo napraviti za njega te mi je zbog toga drago da smo konferenciju održali u Tehničkom muzeju ‘Nikola Tesla’ u Zagrebu“, rekao je Boch najavljujući koncert pod nazivom „Tesla valovi“.\nNajavljen i ciklus za djecu\n Autorsku glazbu za „Tesla valove“ pisat će članovi Zagrebačke filharmonije, glazbenici i skladatelji Dubravko Palanović i Marin Rabadan.\n U novoj sezoni održat će se tri ciklusa – Crveni i Plavi, s po 11 koncerata, te Off s pet nastupa. Najavljen je i ciklus Minimini namijenjen djeci koji potpisuje Petra Radin, a nudi četiri naslova – Ježevu kućicu, Božić kod Zimogroznih, Napokon orkestar te Da sam ja kontesa Dora. Posljednje djelo inspirirano je skladbom Crveni karanfil, prve hrvatske skladateljice Dore Pejačević povodom stote obljetnice njene smrti, obilježene u ovogodišnjem ciklusu.\nMaestro i šef dirigent Zagrebačke filharmonije Dawid Runtz se nada da će, „uz jednu od najboljih svjetskih filharmonija“ slušatelji otkriti sasvim novi svijet glazbe“.', 'Trostruka dobitnica Oscara, američka glumica Meryl Streep, osvojila je jednu od najprestižnijih nagrada hispanofonog govornog područja Princeza od Asturije, za “nezaboravne interpretacije složenih ženskih likova” u karijeri dugoj više od 50 godina.\n Nagradu je žiri je 73-godišnjoj glumici dodijelio u kategoriji umjetnosti, piše u saopćenju, prenosi Hina.\n “Iskrenost i odgovornost koju unosi u izbor uloga prema nadahnutim i pomno biranim predlošcima nadilaze okvire filmskog platna”, dodaje se u saopćenju.\n Trostruka oskarovka je nastupila u više od 60 filmova, stekavši status ikone za razne uloge, od majke koja je preživjela nacistički koncentracijski logor do majke koja pjeva ABBA-ine pjesme.\n Posljednjeg Oscara osvojila je 2012. godine za ulogu Margaret Thatcher u filmu Željezna lady.\nScorsese, Coppola, Haneke, Gehry…\n Prije toga nagradu je dobila 1980. godine za dramu Kramer protiv Kramera i 1983. godine za Sofijin izbor.\n Nagrada Princeza od Asturije u iznosu od 50.000 eura jedna je od osam koje pokrivaju umjetnost, nauku i ostala područja, a svake je godine dodjeljuje fondacija nazvana u čast princeze Leonor, španske prijestolonasljednice.\n Među dosadašnjim dobitnicima nagrade u području umjetnosti su američki režiseri Martin Scorsese i Francis Ford Coppola, austrijski režiser Michael Haneke i američki arhitekt Frank Gehry.\nNagrada će joj biti uručena na ceremoniji koju će organizirati španski kralj Felipe VI, a uživo će je u oktobru prenositi španska televizija.', 'Ruski opozicioni političar Aleksej Navaljni posvetio je svoj udio u filmskoj nagradi Oscar kojom je ovjenčan dokumentarni film o njemu, svim ljudima koji se bore protiv diktature.\n Dokumentarni film Navaljni kanadskog reditelja Daniela Rohera, koji govori o tome kako je Navaljni gotovo umro od trovanja po povratku 2021. u Moskvu, u nedjelju je osvojio nagradu Oscar za najbolji dokumentarac.\n U ranojutarnjim radijskim vijestima koje je slušao u kaznenoj koloniji gdje služi kaznu od 11 i pol godina zatvora, Navaljni nije čuo ništa o nagradi jer je taj dio bio ispušten iz vijesti, prenosi Hina, pozivajući se na Reuters.\n “To je dobar znak”, pomislio je Navaljni tada, jer je vijest o nagradi čuo od svog advokata tokom ročišta na kojem je sudjelovao videolinkom, otkrivaju tvitovi koje prenose Navaljnijevi saradnici.\nPosveta ‘poštenim i hrabrim ljudima’\n “Naravno bio sam strašno sretan i dok se radujem, nastojim se smiriti jer nisam ja taj koji je osvojio Oscara”, rekao je pa pohvalio reditelja Rohera, svoju saradnicu Mariju Pevčih te bugarskog istraživačkog novinara Krista Grozeva “koji je istinska zvijezda filma”.\n Navaljni je zahvalio svojoj supruzi Juliji za podršku i jer ga je nekoliko puta “zaustavila da ne ubije filmsku ekipu”.\n “Svoj doprinos tom filmu posvećujem svim poštenim i hrabrim ljudima, gdje god da žive, onima koji iz dana u dan pronalaze snage da se odupru čudovištu koje nazivamo diktaturom i njenom stalnom drugu – a taj je rat”.\nHollywood ‘politiziran’\n U filmu, Navaljni i Grozev pripisuju odgovornost za trovanje grupi agenata službe državne sigurnosti FSB.\n Rusija je negirala optužbe da je pokušala otrovati Navaljnog.\n Dan nakon dodjele Oscara, Kremlj je reagirao ocjenom da je nagrada dokaz o “politizaciji” Hollywooda.\nPošto se vratio iz Njemačke gdje se oporavljao od pokušaja trovanja, Navaljni je odmah uhapšen u Moskvi. Služi zatvorsku kaznu dosuđenu mu pošto je proglašen krivim za prevaru i nepoštivanje suda za koji je rekao da mu sudi kako bi ga ušutkao.', 'Premijera dokumentarnog filma YU grupa – Trenutak sna, reditelja Darka Lungulova, bit će održana u četvrtak na 51. FEST-u, kao dio programske selekcije „FEST Fokus“, javio je Tanjug.\n Projekt je neplanirano sniman sedam godina, a montiran duže od dvije godine, a u toj rokenrol sagi je stalo 80 godina života, preko 60 godina sviranja rokenrola, 52 godine postojanja YU grupe i 45 godina jedne bivše zemlje.\n Dugometražni dokumentarac YU grupa – Trenutak sna je priča o rokenrol grupi koja je nadživjela zemlju po kojoj je dobila ime, ali je i priča o porodici, jer priča prati trojicu braće Jelić (Dragi, Žika i Rade) koji se rađaju i odrastaju zajedno sa novom Jugoslavijom, tokom 1940-ih godina.\n „Ideja za film se rodila sasvim spontano u početku, a kasnije je bilo smišljeno. Naime, jednom prilikom na nekoj zabavi, rok muzičar Nikola Čuturilo Čutura mi je otkrio da je veoma uzbuđen jer je uskoro koncert YU grupe, koja je tada slavila 45 godina karijere. Odmah sam poželeo da snimim taj koncert i da više on bude moj lični poklon grupi kao njen veliki fan. Ali, onda sam shvatio da ne treba da se zadržimo samo na tom koncertu u Hali sportova“, rekao je režiser o nastanku filma.\n Prema njegovim riječima, „nema toliko arhive o bendu YU grupa, što se tiče koncerata ili nastupa“, pa je istraživanje zahtijevalo pretragu po arhivi „Filmskih novosti“ i RTS-a, te pronaći snimke iz Londona iz perioda kada su tamo boravili.\nSedam godina snimanja\n Živorad Žika Jelić je izjavio da će na premijeri biti u istom stanju raspoloženja kao i svi u publici, te da se nada da će sve proći uspješno.\n „Turneja je lagana stvar, tu se sve već unapred zna šta će se dešavati. Godinama unazad to znamo. U početku je sa Darkom na našim turnejama bilo neobično, da kažem – trpeljivo, a pomalo nekako i nervozno. Prvo, nismo znali šta nas čeka. Onda kad je krenuo da nam kači neke bubice i da putuje sa nama, da provodi vreme u kombiju, na koncertu, posle koncerta, u hotelu, gde god mi idemo, kreće i on sa nama. Mi imamo svirku u Zagrebu, eto i njega, samo kaže da će da ide, ovamo, onako. Pitao sam se – gde će ovaj čovek više toliko. I tako sedam godina, ali kasnije smo se privikli“, rekao je Žika Jelić i napomenuo da očekuje od reditelja i neke nove projekte u vezi YU grupe, pa da krenu ponovo u snimanja.\n „Taman smo naučili i da glumimo u filmu, tako da bi reditelj mogao dalje da nas angažuje. Ovo je zaista jedno sjajno iskustvo, koje nema veze sa sviranjem. Prisustvo reditelja je tu bilo zanimljivo“, prepričavao je anegdote pjevač i gitarista benda, Dragi Jelić.\n Njihov nećak Petar Jelić zahvalio se reditelju što mu je pružio priliku da „svojom gitarom oboji muziku filma“ za koji kaže da je „ovekovečio jedno vreme, jednu zemlju i istakao jednu divnu stvar za sve generacije, koja se zove rokenrol“.\nU filmu učestvuju – Žika, Dragi, Rade i Petar Jelić, Raša Đelmaš, Dragoljub Đuričić, Saša Radojević, Peca Popović, Siniša Škarica, Aleksa Jelić, Žikine ćerke Ana i Tamara…', 'Izložba fotografija „Moja Bosna“ i „Sloboda“, autora Miloša Cvetkovića i Rona Haviva, bit će otvorena u četvrtak u Historijskom muzeju Bosne i Hercegovine u Sarajevu u okviru programa „Suočavanje sa prošlošću u Srbiji“, koji organiziraju MESS i ZFD Srbija.\n Izložba je dio ovogodišnjeg programa Modula Memorije, koji je počeo uoči Dana grada Sarajeva izložbom „Sarajevo, vječita Vijećnica“ fotografa Rikarda Larme.\n Fotografije Rona Haviva tematiziraju logore u Bosni i Hercegovini, otvorene u periodu rata.\n „Najprije su počele kružiti glasine. Zatim su se pojavili dokazi – postojali su logori, bili oni zvanični ili ne, skrivene prostorije, sale za fizičku kulturu, hale i fabrike na otvorenom, farme, škole… nije bilo bitno o kojoj strani je bila riječ – sve su ih imale. To je bio dio rata. To je bilo očigledno za neprijateljske vojnike, a manje očigledno za civile. Stare osobe, djeca i žene često su zarobljavani iz želje da se zatvori Drugi“, napisao je Haviv u uvodnom tekstu publikacije Liberty.\nPogled ratnih fotografa\n „Najosnovnija želja bila je u potpunosti kontrolirati kretanje ljudi. Pritom je bilo najvažnije da li se radi o pritvorenicima, zatvorenicima ili osobama koje je trebalo ispitivati. Ovim ljudima je uskraćena Sloboda… Rat nas podsjeća koliko smo i sami fragilni i u kojoj mjeri ideja slobode može biti privremena za sve nas“.\n Izložba Miloša Cvetkovića „Moja Bosna“ je priča o ratu u Bosni i Hercegovini, tj. onim njegovim dijelovima koje je Miloš Cvetković svojim fotografskim hodočašćima uspio obuhvatiti. Njegove fotografije pokrivaju razdoblje od 1992. do 1995. i to prije svega istočnu, zapadnu i centralnu Bosnu, ali u knjizi se nalazi i nekoliko fotografija iz Crne Gore i Hrvatske, gdje je dio ljudi iz Bosne i Hercegovine završio kao izbjeglice, kao i Srbije, gdje su završili kao zarobljenici.\n„Ovo nije sveobuhvatna priča o ratu u Bosni i Hercegovini“, navedeno je u najavi otvorenja izložbe, „već pogled jednog ratnog fotografa koji je imao pristup samo jednoj strani u ratu. Samo mali dio priče o ratu u kojem je za manje od četiri godine ubijeno oko 100.000 ljudi; u kojem je glavni grad bio u potpunoj opsadi 44 mjeseca, pri čemu je ubijeno oko 11.000 njegovih stanovnika. Rat u kojem su pripadnici Vojske Republike Srpske počinili genocide i u Srebrenici ubili više od 8.000 muškaraca i dječaka“.', 'Snimanje filma Rust, s Alecom Baldwinom u glavnoj ulozi, bit će nastavljeno u četvrtak, 18 mjeseci nakon što je snimateljica Halyna Hutchins smrtno stradala na setu vesterna, objavili su producenti.\n Snimanje će se odvijati na lokaciji Yellowstone Film Rancha u Montani. Prije nesreće se snimalo na lokaciji Bonanza Creek Rancha blizu grada Santa Fe, u Novom Meksiku, javljaju agencije.\n Halyna Hutchins (42) je podlegla povredama u oktobru 2021. nakon što je ustrijeljena vatrenim oružjem kojim je rukovao Baldwin, producent i glavna zvijezda filma.\n Glumac, koji je tada ubio Halynu Hutchins i ranio redatelja Joela Souzu, kazao je kako mu je rečeno da u pištolju Colt. 45 nema pravih metaka. Optužen je za ubistvo iz nehata i izjasnio se da nije kriv.\n Pod istom je optužbom Hannah Gutierrez-Reed, odgovorna osoba za oružje na setu.\n Budu li proglašeni krivima, prijeti im do 18 mjeseci zatvora i novčana kazna od 5.000 dolara. Preliminarno ročište bi trebalo započeti u maju.\nZabranjena upotreba bilo kojeg oblika municije\n Dave Halls, koordinator za sigurnost i pomoćnik redatelja filma, koji je Baldwinu predao napunjeni pištolj, s tužiteljima je dogovorio nagodbu. Priznao je krivicu i prošli je mjesec osuđen na šest mjeseci uvjetne kazne.\n „Iz produkcije je kazano da će na setu odsad biti zabranjena upotreba bilo kojeg oblika municije“, rekla je AFP-u Melina Spadone, advokatica za Rust Movie Productions. Podsjetila je da su „pravi meci, bojeva municija oduvijek zabranjeni na setu“.\n Matthew Hutchins, suprug ubijene snimateljice, odsad će biti izvršni producent filma Rust, a Bianca Cline će preuzeti dužnost snimateljice. U produkciju se vraća i reditelj Joel Souza, koji je ranjen u pucnjavi.\n Producenti su angažirali Garyja Jensena i Paula Jordana koji će na setu biti zaduženi za sigurnost.\n Nesreća je izazvala šok u Hollywoodu i rezultirala pozivom javnosti na potpunu zabranu korištenja pravog oružja na snimanjima.\nStručnjaci iz filmske industrije tvrde da otprije postoje stroga sigurnosna pravila, no da ih se često zanemaruje, prenosi Hina.', 'U užem krugu za najbolju novu hrvatsku riječ našlo se 15 prijedloga, a izabranima će, na Danima hrvatskog jezika od 11. do 17 marta, biti dodijeljena Nagrada Dr. Ivan Šreter.\n Ove se godine na konkurs prijavilo 385 osoba koje su predložile 538 novih riječi, objavio je časopis Jezik.\n U uži je krug ušlo 15 riječi: bakroza (hepatolentikularna degeneracija ili Wilsonova bolest), dimodojavnik (detektor dima), izazor (retrovizor), javnozborac / javnozborstvo (PR), krugotok (kružni tok), obrubnik (lajsna), odricajnica (disclaimer; izjava o odricanju od odgovornosti), otpadalište (odlagalište otpada), prestrujnik (strujni adapter), pridatak (plug in), prijevodnici (titlovi), prikaznik (display), šećerice (biljke od kojih se proizvodi šećer), zaključaj (lockdown) i znojilište (sauna).\nNagrađene će biti tri riječi, a autorima pripadaju novčane nagrade. Prva nagrada je 600, druga 400, a treća 200 eura, javlja Hina.', 'Pulski filmski festival raspisao je javni poziv za prijavu filmova u Glavni program koji obuhvaća takmičarske sekcije Hrvatski film i Hrvatska manjinska koprodukcija, objavili su organizatori.\n Festival, koji ove godine obilježava 70 godina postojanja, održat će se od 15. do 22. jula, javlja Hina.\n O dobitnicima Zlatnih arena odlučivat će peteročlani ocjenjivački sud, a dodijelit će se 16 nagrada u sekciji Hrvatski film te četiri za filmove iz Hrvatske manjinske koprodukcije.\n Umjetnički direktor Pulskog filmskog festivala Danijel Pek izjavio je da Pula postaje festival hrvatskog dugometražnog filma te kako će „igrani film činiti glavninu programa, premda je festival otvoreni i za iznimna ostvarenja u dugometražnom animiranom i dokumentarnom filmu“.\nMogu se prijaviti i manjinske hrvatske koprodukcije\n „Pravo prijave u sekciju Hrvatski film imaju dugometražni filmovi nastali u potpunosti u hrvatskoj produkciji, većinske hrvatske produkcije i manjinske hrvatske koprodukcije u kojima je udio sudjelovanja hrvatskih filmskih umjetnika veći od 50 posto“, naveli su iz Pula Film Festivala.\n Hrvatska manjinska koprodukcija podrazumijeva dugometražne igrane filmove koji se mogu kvalificirati kao službene manjinske hrvatske koprodukcije prema odredbama Konvencije Vijeća Evrope o kinematografskoj koprodukciji ili važećim bilateralnim koprodukcijskim sporazumima koje je Republika Hrvatska sklopila s drugim zemljama.\nFilmovi se prijavljuju putem online obrasca na mrežnoj stranici festivala s time da ih mogu prijaviti producenti, reditelji i nacionalna filmska tijela koja imaju pravo i ovlaštenje za zastupanje i prijavljivanje filmova.', 'Tri djela istaknutog bosanskohercegovačkog umjetnika Safeta Zeca postavljena su u Trevisu kraj Venecije, u crkvi San Teonisto, a 25. februara bit će dostupna široj javnosti.\n Crkvu San Teonisto je Fondacija Benetton restaurirala, a u njoj su postavljena tri velika platna Safeta Zeca: Zagrljaj, Velika krošnja i Spomen na bombardovanje Trevisa 1944, saopćeno je iz Fondacije “Ivanka i Safet Zec”, prenijela je Fena.\n Faza restauracije Crkve San Teonisto je završena 2017. godine vraćanjem originalnih djela, dok je posljednja faza obilježena kreiranjem tri nova djela koja dovršavaju umjetnički ciklus tamo gdje nije bilo moguće vratiti originalna djela, što je učinio Safet Zec.\nPohvale za rad Safeta Zeca\n Safet Zec će 25. februara u Italiji još jednom primiti pohvale za svoj rad na svečanom otvaranju postavke u crkvi, navedeno je u saopćenju.\nSafet Zec, bosanskohercegovački umjetnik kojeg međunarodni kritičari smatraju slikarom i grafičarom sa izuzetnim ekspresivnim osobinama, dobio je zadatak interpretacije i oživljavanja praznog prostora na zidovima crkve, birajući jezik savremene umjetnosti da bi se nastavio dijalog sa antičkim, a koji je već započet u polju arhitekture sa stručnom restauracijom Tobia Scarp, saopćeno je.', 'Jedan od najstarijih programa posvećenih kulturi sjećanja u ovom dijelu Evrope – Modul memorije bit će otvoren 5. aprila u zgradi Vijećnice izložbom fotografija „Sarajevo vječita vijećnica“ autora Rikarda Larme.\n Program će biti zatvoren performans predstavom slovenske grupe „Laibach“, koja će biti održana 9. maja u Narodnom pozorištu Sarajevo, javlja Fena.\n Umjetnički direktor Modula memorije Nihad Kreševljaković najavio je raznovrsne sadržaje za ovogodišnji program te naglasio važnost ne samo prezentiranja umjetničkih projekata već općenito održavanja kontakata s ljudima koji su imali značajnu ulogu u onome što je inspiracija za ono čime se taj program bavi.\n Prema riječima producentice Lejle Hasanbegović, sve što je rađeno u periodu opsade Sarajeva bilo je svjedočanstvo važnosti umjetnosti za svakog čovjeka.\n \n Među ostalim podsjeća da je, u okviru MESS-a u tom periodu, više puta u Sarajevo dolazio Peter Schumann. S njim su tada radile danas najpoznatije bh. fimske redateljice: Jasmila Žbanić i Aida Begić. Susan Sontag u tom periodu u Sarajevu je postavila predstavu Čekajući Godota. U Sarajevu su tada radili i Vanessa Redgreve i Massimo Schuster te mnogi drugi umjetnici.\n „Najvažnija nam je bila naša publika koja je dolazila gledati predstave i sve naše programe. Sve je to bilo razlog da 1995. godine, prije nego je rat i završen, pokrenemo ideju o programu Modul memorije“, kazala je Hasanbegović.\n‘Laibach’ poslije tri desetljeća u Sarajevu\n Koordinatorica programa Hana Bajrović posebno naglašava prijateljski odnos ljudi koji dijele ideju da umjetnost može i treba da oplemeni svijet, bez obzira na prepreke. Kao dodatnu potvrdu vrijednosti programa Modul memorije navodi zainteresiranost grupe „Laibach“ da se vrate u Sarajevo poslije 30-ak godina.\n „Zato uvijek naglašavamo da je fenomen kulturnog otpora, koji se dogodio ‘90-ih godina u opkoljenom Sarajevu, važan i neizostavan dio ne samo našeg nego sigurno i evropskog kulturnog naslijeđa“, naglasila je Bajrović.\n \n Važan segment svakako je i vizualni aspekt Modul memorije, a to su prepoznatljivi posteri. Sanja Kulenović kaže da je redizajn logotipa tog programa koji je uradila zapravo kombinacija retro i modernog stila, spominje specifičnu multikulturalnost, a ističe i namjeru da se kroz novi vizualni identitet privuče i mlađa generacija.\nU Modulu memorije, jednom od programa Međunarodnog teatarskog festivala (MESS), dosad je realizirao oko 200 različitih sadržaja. Prošao je taj program kroz različite faze, postajući svojevrstan festival kulture sjećanja, a nastoje sačuvati postignute standarde kvalitete.', "Šest izuzetno rijetkih kolekcija prvih izdanja drama Williama Shakespearea bit će izložene u Londonu naredne sedmice, objavila je aukcijska kuća Christie's.\n Na taj način obilježava se 400 godina od objavljivanja sabranih djela slavnog književnika pod nazivom First Folio, koja su izašla 1623. godine, prenio je Reuters.\n Izdanja su sastavili Shakespeareovi prijatelji i objavili sedam godina nakon njegove smrti, 1616. godine.\n U ta djela spada 36 od 37 drama, koje je engleski književnik napisao, a prvi put bit će klasificirana kao komedija, tragedija i historija.\n „Da nije objavljen First Folio, vjerovatno da polovina cjelokupnog Shakespeareovog djela ne bi postojala. To se odnosi i na drame kao što su Macbeth, Julije Cezar, Sve je dobro što se dobro svrši“, rekla je Margaret Ford, internacionalna direktorica kuće Christie's za književnost.\nKolekcija vrijedna 10 miliona dolara\n Ne zna tačno koliko je primjeraka objavljeno, ali najvjerovatnije ih je bilo 750. „Većina nije u savršenom stanju, ali ima i cjelovitih primjeraka“, navela je Ford.\n First Folio je na aukciji prodan za rekordnih 9,97 miliona dolara.\n Pet od šest primjeraka dolazi iz privatnih kolekcija, a šesti iz biblioteke Senata na Univerzitetu u Londonu.\n „To je jedini put da javnost može na istom mjestu vidjeti šest primjeraka First Folija“, rekla je Ford. Prema njenim riječima, posljednji put su četiri primjerka bila izložena zajedno prije cijelog vijeka, na 300. godišnjicu, kada ih izložila Britanska biblioteka.\nIzložba u salonu Christie's bit će upriličena u Londonu od 2. do 26. maja, poslije čega će kopije biti vraćene vlasnicima.", 'Nekoliko romana proslavljene Agathe Christie prošlo je kroz reviziju izdavača sa ciljem da se iz teksta uklone rasistički opisi ili nazivi.\n Misterije o slavnom detektivu Herculeu Poirotu ili priče o gospođici Marple, napisane između 1920. i 1976. godine, su među novim, izmijenjenim izdanjima u kojima nema uvredljivih rasističkih riječi i opisa, posebno u dijelovima u kojima se pojavljuju likovi koji nisu iz Ujedinjenog Kraljevstva, prenosi časopis RollingStone.\n Britanski dnevnik The Guardian ranije je objavio da su provedene revizije teksta i unesene izmjene za digitalna i nova štampana izdanja cijele serije novela o gospođici Marple i romana o detektivu Poirotu izdavačke kuće Harper-Collins.\nMeđu izbačenim riječima su se našle i one koje opisuju likove kao Crnce (Black), Jevreje (Jewish) ili Cigane (Gypsy), a umjesto odrednice „domorodac“, koristi se riječ „domaći“, odnosno „domaće stanovništvo“.', 'Dokumentarni film o vijetnamskim radnicima na gradilištu kineske fabrike guma Linglong u Zrenjaninu Pakao na zemlji banatskoj, u produkciji Nezavisnog društva novinara Vojvodine (NDNV), bit će premijerno prikazan simbolično 1. maja, na Međunarodni praznik rada.\n O događajima koji su obilježili 2021. godinu u krugu fabrike Linglong u filmu govore oni koji su u njima direktno učestvovali, prenosi Beta.\n Njihova ocjena je jedinstvena: kineski investitor je prekršio osnovna ljudska prava i prava zaposlenih u Srbiji, a vijetnamske radnike učinio žrtvama trgovine ljudima, navodi se u pozivu za premijeru.\nDržava nije zaštitila radnike\n Duže od godinu od medijskih objava o nehumanim uslovima života i rada vijetnamskih radnika na gradilištu Linglonga, nema dovoljno zvaničnih podataka o tome šta se događalo mjesecima u industrijskoj zoni na obodu Zrenjanina, navedeno je u pozivu.\n Podsjeća se da su se svi vijetnamski radnici vratili u zemlju porijekla, a država Srbija ih ni na koji način nije zaštitila.\n Film je nastao u okviru projekta “Sledeća stanica, Zrenjanin: Linglong i putevi modernog ropstva“.\nProjekt je dio Programa malih medijskih grantova, koji finansira Ambasada SAD-a u Beogradu, a administrira Nezavisno udruženje novinara Srbije (NUNS).', "Američki glumac Tom Sizemore, poznat po radu u filmovima kao što su Spašavanje vojnika Ryana, Vrelina, Prava romansa i Pad crnog jastreba, preminuo je u 62. godini nakon moždane aneurizme.\n Sizemore je preminuo u petak u bolnici u Burbanku u Kaliforniji, rekao je njegov menadžer Charles Lago.\n Glumac je 18. februara u kritičnom stanju, nakon aneurizme na mozgu, doveden na odjel intenzivne njege Medicinskog centra Providence Saint Joseph u Burbanku.\n Tokom boravka u bolnici bio je u komi.\n Ranije ove sedmice Lago je objavio izjavu u ime rodbine glumca: “Ljekari su obavijestili njegovu porodicu da više nema nade i preporučili odluku o kraju života”, prenosi Hina, pozivajući se na dpa.\nUloge žestokih momaka\n Lago je u izjavi rekao da je Sizemore “preminuo mirno u snu … u bolnici St Joseph's Burbank. Uz njega su bili članovi porodice.”\n Thomas Edward Sizemore Jr. Rođen je 29. novembra 1961. godine i odrastao je u Detroitu.\n Prvi glumački uspjeh ostvario je kada ga je Oliver Stone angažirao za malu ulogu u filmu Rođen 4. jula.\n Sizemore je 1998. godine glumio uz Toma Hanksa i Matta Damona u Oscarom nagrađenoj drami Stevena Spielberga o Drugom svjetskom ratu Spašavanje vojnika Ryana.\nTokom 1990-ih igrao uloge je žestokih momaka u filmovima kao što su Rođene ubice, Wyatt Earp i Vrućina.", "Hiljadu godina stara Biblija na hebrejskom, najstarija za koju se zna da je gotovo kompletna, prodana je na aukciji u New Yorku za rekordnu sumu od 38,1 milion dolara, objavio je Sotheby's.\n Biblija će, nakon prodaje, biti predana Muzeju jevrejskog naroda u Tel Avivu, javio je AFP.\nDonirana muzeju\n Sasunski kodeks (Codex Sassoon), nazvan po njegovom najpoznatijem vlasniku, Davidu Solomonu Sassoonu koji je Bibliju kupio 1929. za tadašnjih 350 funti, kupili su bivši američki ambasador i filantrop Alfred Moses i njegova porodica u ime američke neprofitne organizacije.\n “Hebrejska Biblija je najutjecajnija knjiga u historiji i predstavlja temelj zapadne civilizacije. Raduje me spoznaja da pripada jevrejskom narodu”, rekao je Moses.\n Sotheby's je potvrdio da je kupovina izvršena „u korist američkih prijatelja Muzeja jevrejskog naroda“ i da je donirana ovoj ustanovi.\nNajskuplji historijski dokument ipak je američki Ustav\n Biblija,\xa0kojoj nedostaje tek nekoliko stranica, prodana je nakon četiri minute nadmetanja dvojice ponuđača.\n Prodaja je premašila svotu od 30,8 miliona dolara, koliko je osnivač Microsofta Bill Gates platio 1994. za Codex Leicester, rukopis Leonarda da Vincija, koji je tada bio najskuplji rukom pisani dokument ikada prodan na aukciji.\nNajskuplji historijski dokument prodan na aukciji i dalje ostaje jedan od prvih rukopisa američkog Ustava kojeg je 2021. godine Sotheby's prodao za 43 miliona dolara.", 'U podvodnim arheološkim istraživanjima potopljenog neolitičkog lokaliteta Soline na otoku Korčuli, arheolozi su pod morem pronašli ostatke ceste stare gotovo 7.000 godina, objavilo je Sveučilište u Zadru, prenosi Hina.\n Ispod naslaga morskog mulja, otkrivena je cesta koja je spajala potopljeno prapovijesno naselje hvarske kulture s obalom otoka Korčule, dodaju sa Sveučilišta.\n Riječ je o pažljivo složenim kamenim pločama koje su bile dio komunikacije široke četiri metra koja je spajala umjetno stvoreni otok s obalom.\n Radiokarbonskom analizom očuvanog drva pronađenog u prošloj arheološkoj kampanji, cjelokupno naselje datirano je oko 4.900 godina prije Krista. Ljudi su hodali ovom komunikacijom, i to prije gotovo 7.000 godina, navodi se u priopćenju Sveučilišta u Zadru.\n Istodobno, na drugom kraju otoka Korčule, arheolozi Sveučilišta u Zadru obavljaju kopnena istraživanja u blizini uvale Gradina pokraj Vele Luke.\n\n Voditelj istraživanja Igor Borzić primijetio je čudne strukture u moru uvale, a arheološki tim koji roni na lokalitetu Soline, obavio je pregled središnjeg dijela uvale Gradine i, na opće oduševljenje, utvrđeno je na četiri do pet metara dubine postojanje gotovo istovjetnog naselja kao i na Solinama, ističe se u priopćenju.\n Na lokalitetu su pronađeni neolitički artefakti poput kremenih sječiva, kamene sjekire te ulomci žrvnjeva.\nIstraživanje je vodio Mate Parica sa Sveučilišta u Zadru, a sudjelovali su Domagoj Perkić (Dubrovački muzeji), Ivan Šuta i Vedran Katavić (Muzej Grada Kaštela), Katarina Batur (Sveučilište u Zadru), Marta Kalebota (Gradski muzej Korčula), Eduard Visković (Kantharos), uz asistenciju Dalibora Ćosovića iz Ronilačkog centra Lumbarda Blue.', 'UNESCO je produžio rokove za prijavu organizacija i institucija, kao i pojedinaca,\xa0 za finansiranje iz programa „Kultura i kreativnost za Zapadni Balkan“.\n Za organizacije i institucije rok za prijavu je produžen do 15. aprila, dok je rok za prijavu pojedinaca do 31. marta ove godine, javlja Fena.\n Javni pozivi nude mogućnost grant financiranja do 80.000 eura po projektu, sa trajanjem projekta od tri do 18 mjeseci.\nCivilno društvo, javne institucije, pojedinci\n Pozivi za financiranje objavljeni su u okviru zajedničkog projekta UNESCO-a, British Councila i Italijanske razvojne agencije „Kultura i kreativnost za Zapadni Balkan“.\nNa javne pozive mogu se prijaviti organizacije civilnog društva, javne institucije i pojedinci iz Albanije, Bosne i Hercegovine, Crne Gore, Kosova, Sjeverne Makedonije i Srbije, objavilo je Ministarstvo civilnih poslova BiH.', 'Festival Sarajevske večeri muzike (SVEM) bit će svečano zatvoren koncertom u Narodnom pozorištu u čast 100. godišnjice Sarajevske filharmonije, na kojem će nastupiti jedan od najboljih klarinetista svijeta Andreas Ottensamer.\n Prvi klarinetist Berlinske filharmonije Andreas Ottensamer, porijeklom iz Austrije, svoju karijeru ostvaruje i kao svjetski uspješan dirigent, javlja Fena.\nNa repertoaru djela Šostakoviča i Brahmsa\n Ottensamer prvi put nastupa u Sarajevu i Bosni i Hercegovini, a publika će u utorak uvečer imati priliku svjedočiti njegovom virtuozitetu, koji će biti ovjekovječen koncertom sa Sarajevskom filharmonijom pod dirigentskom palicom maestre Samre Gulamović.\nKoncertnu večer će ispuniti zvuci gudačkog orkestra Sarajevske filharmonije pri izvedbi djela kompozitora Dmitrija Šostakoviča, a zatim će uslijediti i remek-djelo kompozitora Johannesa Brahmsa (orch. Luciano Berio).', 'Hrvats\xadka će jednog dana imati onaj službeni, za\xadkonom za\xadštićeni jezik iz rez\xader\xadva\xadta i svakod\xadnevni jezik ulice i društvenih mreža – živ, neuh\xadvatljiv, pre\xadpušten sebi. Jedan jed\xadva sličan dru\xadgome.quotes-inverseblog by Miroslav FilipovićMiroslav Fil\xadipovićPublished On 25 May 202325 May 2023BLOGBLOG, Kako preživ\xadjeti prol\xadjeće s alergi\xadja\xadma? Od duhan\xadskog dima, živ\xadot\xadin\xadjske dlake i prašine se može\xadmo za\xadšti\xadti\xadti, ali od pole\xadna ne može\xadmo. Vri\xadjeme je da se i to mi\xadjen\xadja, piše au\xadtor.quotes-inverseblog by Mirza SoftićMirza Soft\xadićPublished On 23 May 202323 May 2023BLOGBLOG, Dje\xadca u Sr\xadbi\xadji re\xadal\xadi\xadty gleda\xadju od ’90-ih, počin\xadjao je iza cr\xadtanog fil\xadma U Sr\xadbi\xadji cv\xadje\xadta ‘šešeljizam’, ne čuje se dječi\xadji hor iz Sara\xadje\xadva koji pje\xadva ‘Samo rata da ne bude’, a ljude nazi\xadva\xadju hi\xadje\xadna\xadma i leši\xadnari\xadma.quotes-inverseblog by Zorana ŠuvakovićZo\xadrana Šu\xadvakovićPublished On 22 May 202322 May 2023BLOGBLOG, Raz\xadgo\xadvarati s Kara\xadhasanom Raz\xadgov\xador za Dže\xadva\xadda Kara\xadhasana nije bio samo for\xadma ko\xadmu\xadnikaci\xadje, nego je bio egzis\xadten\xadci\xadjal\xadna kat\xade\xadgori\xadja, način na koji je živ\xadio.quotes-inverseblog by Vahidin PreljevićVahidin Prel\xadje\xadvićPublished On 20 May 202320 May 2023Cijeli SadržajBLOGBLOG, Ever\xadest je Ever\xadest, na\xadjpoželjni\xadja plan\xadi\xadna na svi\xadje\xadtu Sa Mount Ever\xades\xadta, kao četvr\xadti Bosanac u his\xadtori\xadji, os\xadtatak svi\xadje\xadta pogledao je ovih dana Tomis\xadlav Cvi\xadtanušić, koji je gore razvio za\xads\xadtavu Bosne i Herce\xadgovine.quotesblog by Zehrudin IsakovićZehrudin IsakovićPublished On 20 May 202320 May 2023BLOGBLOG, Važno je gov\xadoriti o tragedi\xadja\xadma, ali i pro\xadfe\xadsion\xadal\xadno izv\xadješ\xadta\xadvati Ob\xadjavlji\xadvan\xadje uzne\xadmiru\xadjućih ili bizarnih de\xadtal\xadja određenog zloči\xadna, pravl\xadjen\xadje speci\xadjal\xadnih emisi\xadja o masakri\xadma, samo su neki od prim\xadjera nepoš\xadto\xadvan\xadja kodek\xadsa nov\xadinara.quotesblog by Tatjana ĐorđevićTat\xadjana Đorđe\xadvićPublished On 18 May 202318 May 2023BLOGBLOG, Iz re\xadporterske bil\xadježnice: ‘Na\xadj\xadduže i na\xadj\xadjače gra\xadnati\xadran\xadje Ki\xadje\xadva od počet\xadka rata’ Nov\xadinar Mansur Mirovalev probu\xaddio se uz zvuke jak\xadih ek\xadsploz\xadi\xadja u Ki\xadje\xadvu, nakon što je Rusi\xadja pokrenu\xadla žesto\xadki zračni na\xadpad na glavni grad Ukra\xadjine.quotesblog by Mansur MirovalevMansur MirovalevPublished On 16 May 202316 May 2023BLOGBLOG, Od\xadlazak Ri\xadfa\xadta Ras\xadtodera: Netip\xadičan poli\xadtičar i bo\xadrac za ljud\xads\xadka pra\xadva Ri\xadfat Ras\xadtoder se za sve što je javno kazao za\xadla\xadgao u kon\xadti\xadnu\xadite\xadtu, ne evoluira\xadjući zarad ličnog ili par\xadti\xadjskog in\xadtere\xadsa, piše au\xadtor.quotesblog by Edin SmailovićEdin SmailovićPublished On 15 May 202315 May 2023BLOGBLOG, Pre\xadporu\xadka za vikend: Di\xadvovs\xadki vrh Bje\xadlašnice U sjeveroza\xadpad\xadnom di\xadjelu Bje\xadlašnice, nalazi se Hranisa\xadva – po\xaddruč\xadje ko\xadjeg su neka\xadda čak sma\xadtrali poseb\xadnom plani\xadnom.quotesblog by Zehrudin IsakovićZehrudin IsakovićPublished On 12 May 202312 May 2023BLOGBLOG, Sinoć sam opet imao 22 go\xaddine, prvi put u miru U za\xadjed\xadničkoj šet\xadnji, ko\xadrak za ko\xadrakom, rečenicu za rečeni\xadcom, bez stra\xadha od sna\xadjpera i grana\xadta, pod grad\xadskim neon\xadi\xadma, išli smo gle\xaddati Laibach.quotesblog by Edin KrehićEdin Kre\xadhićPublished On 10 May 202310 May 2023BLOGBLOG, Dok ne uk\xadinu vize, kom\xadbi\xadnaci\xadja stra\xadnog i bh. pa\xadsoša kao rješen\xadje ‘Doku\xadmen\xadti se, sine, vade onda kad ti ne tre\xadba\xadju. Kad za\xadtre\xadba\xadju, tad je kas\xadno’, gov\xado\xadrio mi je jedan Make\xaddonac s bugarskim pa\xadsošem.quotesblog by Mirza SoftićMirza Soft\xadićPublished On 08 May 202308 May 2023BLOGBLOG, Nemoguće je os\xadta\xadti hladan na takvu tragedi\xadju i tugu Nov\xadinarst\xadvo je na\xadjl\xadjepši posao na svi\xadje\xadtu ako ga se na vri\xadjeme os\xadtavi. Ovih dana, izv\xadješ\xadtava\xadjući iz Beogra\xadda i Mlade\xadn\xadov\xadca, postao sam toga sv\xadjes\xadtan i sam, piše au\xadtor.quotesblog by Branimir BradarićBra\xadn\xadimir Bradar\xadićPublished On 07 May 202307 May 2023BLOGBLOG, Sr\xadbi\xadja ra\xadzore\xadna tragedi\xadja\xadma i zločin\xadi\xadma: Strah, bol i ne\xadsig\xadurnost Os\xadjećaj tuge, nemoći i bi\xadje\xadsa posli\xadje zloči\xadna u Beogradu, za\xadmi\xadje\xadnio je os\xadjećaj stra\xadha, bola i neizv\xadjes\xadnos\xadti posli\xadje novog masovnog zloči\xadna koji se de\xadsio nedaleko Mlade\xadn\xadov\xadca, piše au\xadtor.quotesblog by Nenad KulačinNe\xadnad Ku\xadlačinPublished On 06 May 202306 May 2023BLOGBLOG, Pre\xadporu\xadka za vikend: Uspon na udal\xadjeni bje\xadlašnič\xadki vrhNa Bje\xadlašni\xadci se nalazi niz planin\xadskih sela, koja su iz\xadgrad\xadnjom as\xadfaltnog puta iz Sara\xadje\xadva, preko Vi\xadsočice do Kon\xadji\xadca, buk\xadval\xadno oživ\xadjela i doživ\xadjela re\xadne\xadsan\xadsu.', 'Setovi nove verzije priče o Pinocchiju, nominirane za Oskar, glavna su stanica posjetitelja na izložbi u New Yorku. Izložba u Muzeju moderne umjetnosti prikazuje mukotrpan proces animacije “kadar-po-kadar”. Pogledao ju je i naš Gabriel Elizondo.', 'Više od 11.000 članova Američkog saveza scenarista (WGA) stupilo je u štrajk, te gurnulo Hollywood u previranja u vrijeme kada se ovaj posao bori sa seizmičkim promjenama pokrenutim širenjem globalnog streaminga signala.\n Scenaristi navode kako je ova pojava negativno utjecala na njih, te kako rade više za manje novca. Traže bolje isplate za rad na filmovima, TV sadržaju, te streaming emisijama, kao i nagradne isplate scenaristima kada njihovo djelo (film ili serija) postane hit.\nPritisak Wall Streeta\n Ovo je prvi poziv WGA na prekid rada u 15 godina nakon što nisu uspjeli doći do dogovora za bolje isplate sa studijima poput Walta Disneyja i Netflixa. Ovaj savez predstavlja približno 11.500 autora iz New Yorka, Los Angelesa i drugih američkih gradova.\n Iz Alijanse proizvođača filmova i TV sadržaja, grupacije koja pregovara sa navedenim savezom u ime vodećih studija i kompanija, navode kako žele postići fer i isplativ dogovor. U ponedjeljak su naveli kako su scenaristima ponudili “velikodušno povećanje kompenzacije”, ali da nije došlo do dogovora.\n Veliki ekonomski udar očekuju i medijske kompanije jer se nalaze pod pritiskom Wall Streeta da njihove streaming usluge budu profitabilne nakon milijardi dolara investicija.\n Jačanje streaming usluga doveo je do pada prihoda od TV reklama jer se smanjila TV publika, a oglašivači su se okrenuli drugim stranama. Povrh toga, prijeti i recesija u najvećoj svjetskoj ekonomiji.\nSuprotni stavovi\n Produkcija je spremna povećati plate, ali “nisu spremni to uraditi zbog količine drugih prijedloga koje Savez traži i od kojih ne odstupa”. Dodaju kako je najveći problem u prijedlogu kojim se “od kompanije zahtijeva da uposli određen broj scenarista na određen period, bez obzira da li su potrebni”.\n Iz WGA odgovaraju kako je odgovor studija “u potpunosti nedostatan uzevši u obzir egzistencijalnu krizu sa kojom se scenaristi suočavaju”. Dodaju kako polovina TV scenarista rade za minimalne plate, te kako su plate posljednjih godina značajno smanjene.\nPosljednji WGA štrajk, tokom 2007. i 2008. godine, koštao je kalifornijsku ekonomiju 2,1 milijardu dolara.', 'Dizajner, jugoslovensko-američki strip crtač, ilustrator Mirko Ilić, čovek sa biografijom koja zvuči kao uzbudljiv i dobar film, stvaralac ozbiljne reputacije u New Yorku živi više od 30 godina, ali je sve to vreme prisutan i na području bivše Jugoslavije.\n Međunarodna putujuća izložba plakata Projekat „Tolerancija“, nakon više od 150 gradova, nedavno je otvorena i u Zrenjaninu, u Vojvodini. Tačnije, u selu pored Zrenjanina koje se zove Belo Blato. Pre otvaranja izložbe, Ilić je u zrenjaninskom Narodnom muzeju održao predavanje „Dizajn aktivizam“.\n\nKako je nastao Projekat ‘Tolerancija’? Izložbi u okviru tog projekta, do sada je bilo više od 100, a priča o projektu počinje u Ljubljani.\n\n – U Ljubljani su mi ponudili da na jednom malom trgu napravim izložbu o toleranciji. Mislili su da izložim svoje radove, ali sam odlučio to dići na malo viši nivo i pitati 23 umjetnika iz cijelog svijeta da mi naprave plakat na temu tolerancije. Kada je ta izložba prošla, a bila je dobra i uspješna pogotovo kada govorimo o kvaliteti plakata, pomislio sam da je dobro napraviti putujuću izložbu, pošto mogu uvijek pitati umjetnike da naprave plakate, pogotovo iz tog dijela svijeta u kojem je izložba, tako da imam lokalni glas iz jedne sredine. Osim toga, namjera mi je bila da ljudi iz zemalja u kojima se izložba održava vide napisanu riječ tolerancija na njihovom jeziku. Počeo sam angažirati druge ljude i, evo, do sada izložba je bila u 48 zemalja. Naredna je u Japanu, jedna bi trebala biti u Gani… Predivno je. Svaka izložba je totalno drugačija.\n\nOve izložbe su na izvestan način i umetničke akcije, a mogu biti i inspiracija za sociološku studiju. Pošto se izložbe ‘Tolerancija’ dešavaju na otvorenim prostorima i reakcije publike su različite, često gotovo dramatične. Ono što je zanimljivo jeste da Projekat ‘Tolerancija’ ima, da tako kažem, tri forme u kojima se može odvijati. Kako biste ih predstavili?\n\n – Postoje tri vrste izložbi. Jedna je kad me zovu na festivale i to su izložbe na koje dođu dizajneri iz cijelog svijeta, tako da ti dizajneri mogu vidjeti da se može raditi nešto drugo, a ne samo prodavati produkte bilo da govorimo o pašteti, bilo o teatru. Dobro je da se vidi alternativa, jer kada vidite da poznati dizajneri to rade, onda i drugi dizajneri imaju potrebu da tako nešto naprave, nešto što nije samo prodaja produkta. Druga vrsta izložbe je kada se organizira neki festival ili događaj, a unutar toga imate i predavanja i govori se na temu tolerancije i vrlo često su predavanja dio izložbe. Treća vrsta je kada se izložba događa u okviru škole, pa učenici rade svoju verziju plakata, imaju radionice…\n Ima vrlo slatka priča kada sam imao radionicu u Sarajevu i izloženi su radovi studenata. Bio je tamo plakat jedan na kojem je bila slika muslimanke, koja je pokrivena, a iza nje je bila francuska zastava sa zvjezdicama sa zastave Europske unije. Zvjezdice sa te zastave su na plakatu stajale poput oreola koji ima Madona. Ne znajući tko ga je napravio rekao sam da je jako dobar plakat. Studentica koja je to napravila je istupila i ispostavilo se da je bio strah kako ću reagirati, jer je i ona sama bila pokrivena. Plašila se reakcije, valjda zato što je naučila da se odreagira na tako nešto. Kada je završila plakat, rekao sam joj, preko njenog profesora, da će njen plakat biti uvršten u izložbu. Tako da je ona u ovom trenutku najmlađa dizajnerica na izložbi. Ona je bila tako sretna kada je to čula.\n(Vladimir Holodkov / Ustupljeno Al Jazeeri)\n Za mene je tolerancija da ukoliko ona hoće biti pokrivena da to i bude. Isto tako, ako netko u Iranu to neće da ima pravo izbora. Tolerancija je kad svatko odluči za sebe, a vi to tolerirate. Ne možete reći: to može, a to ne. To više nije tolerancija.\n Govorim to u kontekstu radionica: i drugi studenti vide kako netko govori, kako se reagira, kako se nešto prihvata i meni je važno da je jasno da je, kada je riječ o ovoj izložbi, dizajn sporedna pojava na periferiji nečega, a glavna stvar je razgovor o dizajnu. To je važno. To je razgovor o toleranciji.\n\nOdržali ste predavanje u muzeju u Zrenjaninu. Rekla bih da ste podsetili publiku da smo svi u stanju da menjamo svet, jer smo deo sveta. Šta je Vama važno kada je reč o predavanjima koje držite?\n\n – Kada držim ovakvo predavanje držim ga radi jedne osobe, jer tamo je jedna osoba bila koja će mi jednog dana, ako se opet vidimo, reći da je baš to predavanje bilo za nju veoma važno. To su često mlađe osobe. Ovakva predavanja ne mogu promijeniti nečije mišljenje. Međutim, tamo je sjedila osoba koja ima problema sa školom, roditeljima… i kojoj je predavanje možda pomoglo. Pričam o primjerima iz mog života, jer hoću da vide da postoje i alternative, da se ne mora pristati na tu igru novca, automobila, šminke da bi se živjelo relativno OK.\n\nU jednom od intervjua o kojem govorite o Projektu ‘Tolerancija’ kažete da nas neće upropastiti klimatske promene nego fašizam. Koliko Vam se čini da smo zaista svesni te pretnje?\n\n – Mislim da nas fašizam može stići prije nego klimatske promjene, jer se brže širi. Gledajte, osim ako ste izuzetno pijani, nećete skinuti gaće na glavnom trgu i doslovce unerediti se. Zato što će vam, čak i ako ste lagano pijani, neki moralni dio reći: nemoj to raditi. Taj moralni dio koji ostane u glavi od kućnog odgoja na dalje, bi se trebao pojaviti i kad hoćeš nacrtati kukasti krst na zidu. Toliko sam tolerantan da mislim da ne treba nekog kažnjavati za crtanje kukastog krsta. To bi trebalo biti moralna stvar. E, a kad se nivo morala cijelog društva sruši, onda ti vrhovi ostanu stršati, jer su bili tamo, ali je voda pala pa se vidi dno. Kad se dno vidi, tad se ljudi osile, a imate mlade koji nemaju posla i onda odjednom nađu pleme kojem mogu pripadati, u kom mogu tući i razbijati, a da im neko kaže da je to u redu, onda postanu dio lošeg plemena.\n\nPojednostavljivanje rešenja je često opasno?\n\n – Tako je. Imate to u Srbiji, a i uopće na Balkanu, gdje se kaže: u se, na se i poda se. Postoji stara izreka koja je meni draga i koja kaže da kada stavite tri ljevičara zajedno, oni odmah naprave četiri partije; kad stavite tri desničara zajedno, oni odmah govore o boji uniforme. Oni su puno bolje organizirani, njima je lakše naći zajednički nazivnik jer im je temelj vrlo mali. Puno je to lakše organizirati i prodati, zato oni kad god je kriza isplivaju na površinu.\n\nProjekat ‘Tolerancija’ traje dugo. Kako ga sada doživljavate u odnosu na početak?\n\n – Mene zanimaju nešminkerska mjesta, ne zato što sam velika potrošio, nego zato što imam osjećaj da se u prisnijem odnosu poruka može lakše reći. Mene šminka ne zanima, nego da napravim nešto korisno. Zato je moj uvjet za ovu izložbu bio predavanje. Nešto reći i možda nešto malo promijeniti. Nisam glup, ne može predavanje promijeniti nešto veliko, ali na nijanse može uticati. Zato ovo mene još uvijek veseli.\n(Vladimir Holodkov / Ustupljeno Al Jazeeri)\n Nikad nisam bio u Belom Blatu, mjestu u kojem je postavljena izložba. Ima predivnih mjesta, pa zašto biti u nečemu što se zove Belo Blato? Hoću reći, prvo radi Marte Aničić, organizatorice koja me je pozvala. Pokazao sam na predavanju da smo ovu izložbu izlagali u zatvoru u kojem je bio Nelson Mandela. To je velika stvar, ali je i ovo velika stvar.\n\nKoju biste dali poruku mladim dizajnerima?\n\n– Treba učiti od svega, ali ne od dizajna. Učiti od dizajna je kao dodavati u dobro vino vodu i na kraju ne znate što pijete. Treba se vratiti na osnovne stvari. Najbolji muzičari su oni koji se za to nisu školovali, koji su studirali nešto drugo. Kao Brian Eno, recimo. Oni su napravili čudo u muzici. Treba naći nešto svoje.', 'Međunarodni festival dokumentarnog filma ZagrebDox u svom se 19. izdanju, koje će biti održano od 26. marta do 2. aprila u kinu Kaptol Boutique Cinema, nakon pandemijskih godina vraća na „staro normalno“, uz veći broj filmova, nove programe i nagrade.\n Od 1.300 prijavljenih filmova odabrano je njih 116 za 12 filmskih programa. Za Veliki pečat takmiči se po 20 filmova u međunarodnoj i regionalnoj konkurenciji, koji su dosad predstavljeni na više od 130 festivala, a na mnogima su i nagrađivani.\n Ovogodišnji festival održava se, rekao je direktor i glavni selektor Nenad Puhovski, „nakon loših godina i onih neizvjesnih pred nama“.\n „U međuprostoru između prošlosti i budućnosti, vraćamo se na neku vrstu ‘starog normalnog’, na svoje korijene i želimo pokazati bogatstvo svijeta, dokumentaraca i autora“, rekao je Puhovski.\n Vraćaju se programi Happy Dox i Glazbeni Globus, a tu su i novi – Green Dox, s ekološkim temama, Festivalski hitovi i Moj fokus, s izborom nekog istaknutog filmaša.\nCijene ulaznica ostaju gotovo iste\n Festival otvara Fantastični stroj, nagrađen na festivalima Sundance i Berlinale, koji nas, rekao je Puhovski, „vraća na poziciju preispitivanja onoga što radimo s filmom, videom, audiovizualnim pričanjem priča kroz povijest, ali i danas, sa sve tehnički sofisticiranijim alatima“.\n Producent Hrvoje Pukšec naveo je da su, uprkos konverziji cijena iz kune u euro, organizatori „zadržali manje više iste cijene ulaznica kao prošle godine“. Od novosti izdvojio je onu da je EFA uvrstila ZagrebDox među 30-ak festivala čiji se pobjednici izravno takmiče za „europskog Oscara“ i da je uvedena nagrada za kratkometražni dokumentarac.\n Od tema međunarodne konkurencije ističu se ona o ratu u Ukrajini, s filmovima Istočni front Vitalyja Manskog i Yevhena Titarenka, Hamletov sindrom Elwire Niewiere i Piotra Rosołowskog, Na skliskom terenu Kirilla Nenasheva.\n O tome što znači biti žena kroz susret s kurdskim ratnicama u filmu Vrata sna govori iranska rediteljica Negin Ahmadi, dok Skrivena pisma Violet Du Feng otkrivaju tajni jezik kineskih žena koje nisu smjele čitati i pisati. Ljepota i krvoproliće Laure Poitras, nominiran za ovogodišnjeg Oscara, priča je o umjetnici i aktivistici Nan Goldin.\nPublici će biti predstavljeni i kandidati za Oscara\n Apolonia, Apolonia Lee Glob, portret je mlade žene i umjetnice, Alis Clare Weiskopf i Nicolása van Hemelrycka prikazuje nemilosrdne ulice Bogote, a Theo Montoya filmom Anhell69 istražuje snove, sumnje i strahove jedne uništene generacije.\n Iz Južne Amerike stižu i Suho tlo u plamenu Joane Pimenta i Adirleya Queirósa, Cabralovo sjećanje Welketa Bunguéa i Tvrdo srce Martína Benchimola.\n Klimatskim promjenama bave se Izlazak Evgenia Arbugaeva i Maxima Arbugaeva, smješten na obale sibirskog Arktika, također nominiran za Oscara, te Aralkum Mile Zhluktenko i Daniela Asadi Faezija i Tkivo planine Valentine Shasivari.\nRojek Zaynê Akyol bavi se ISIL-om, Susjed Abdi Douwea Dijkste tematizira nasilje, kao i Manifest Angie Vinchito, a u međunarodnoj konkurenciji su još Međuzbroj Mohammadreza Farzada i Divlje ranjene životinje Jakoba Pagel Andersena.', 'Brianu Enu, poznatom britanskom muzičaru, producentu i vizualnom umjetniku koji je radio s grupama Talking Heads, U2 i Davidom Bowiejem, na ovogodišnjem Venecijanskom bijenalu bit će uručen Zlatni lav za životno djelo, objavili su organizatori renomiranog filmskog festivala, piše Reuters, prenosi Hina.\n Eno (74)\xa0je slavu postigao još početkom sedamdesetih kao jedan od osnivača benda Roxy Music.\nDoprinos muzici\n Najpoznatiji je po svom doprinosu ambijentalnoj, rock, pop i elektronskoj muzici.\n Odjel za muziku Venecijanskog bijenala Ena je odlučio nagraditi “za istraživanje kvalitete i ljepote digitalnog zvuka i za njegovo širenje te za koncepciju akustičnog prostora kao kompozitorskog instrumenta”, stoji u saopštenju.\nNagrada će mu biti uručena na svečanosti koja će se održati 22. oktobra u sklopu Biennale Musica 2023. u Veneciji.', 'Završili su školu 1989. Činilo se da su njihovi horizonti širom otvoreni ka Evropi i svijetu. Međutim, počeli su jugoslavenski ratovi.\n Tridesetak godina kasnije ne samo da Srbija još nije dio Evropske unije, već nije sigurno da to uopće želi biti. Umjesto o Evropi danas govorimo o mogućem povratku na sukobe poput onih 1990-ih.\n Društvo u Srbiji i dalje nema odgovore na pitanja koja su ga mučila još 1989. godine: Kosovo, odnosi sa susjedima, EU perspektiva, stanje demokratije.\n Kroz razgovore s generacijom i kćerkom koja odrasta u Briselu, u filmu se poziva na introspekciju i preispitivanje burne historije posljednjih tridesetak godina.\n Autor filma:\n Dušan Gajić je novinar, autor dokumentarnih filmova i osnivač producentske kuće SEETV. Producirao je i režirao mnoge dokumentarne filmove o temama kao što su: postkonfliktni odnosi, pomirenje i društveni izazovi.\nDušan Gajić (Ustupljeno Al Jazeeri)\n Dušan je, također, evropski dopisnik Radio-televizije Srbije i suosnivač producentske mreže MREŽA u Beogradu.\n Dokumentarni filmovi Dušana Gajića uključuju nagrađivane dokumentarce “Obećanje” (2016. devet nagrada na međunarodnim filmskim festivalima, uz podršku Filmskog centra Srbije 2014. godine i Creative Europe MEDIA), “Dugo putovanje kroz istoriju, historiju i povijest” (2010), “Kosovski dnevnik” (2008), “Pozdravi sa Kosova” (“Srebrna nagrada” za politički dokumentarac na WMF-u u Hamburgu, 2006) i “Pažnja: kultura!” iz 2007. godine, o ulozi kulture u preoblikovanju slike gradova u istočnoj i zapadnoj Evropi.\nOd 2004. kao dopisnik iz Brisela, Dušan Gajić izbliza prati i izvještava o svim važnim pitanjima koja se tiču odnosa Srbije/Balkana i EU-a (od 2004. do 2005. za RTV B92, a od 2006. za RTS).', 'Dokumentarni film Don’t Cry for Me – Susan Sontag u Sarajevu Nihada Kreševljakovića\xa0prati priču o dolasku Susan Sontag u Sarajevo pod opsadom, gdje je režirala kultnu predstavu Čekajući Godota.\n Trinaest osoba, učesnika u njenom radu, pokušava ispričati intimne priče o ratu, umjetnosti nastaloj tokom opsade, o Susan Sontag i njenom značaju te smislu teatra u vremenu razaranja.\n Film se bavi važnosti koju je umjetnost imala za Sarajlije. Sontag, koja je s razlogom postala počasna građanka Sarajeva, uvijek je ukazivala na to da su fenomen tog ratnog vremena bili ljudi s kojima je radila. Susan Sontag, koju su nazivali posljednjom intelektualkom, bila je jedna od rijetkih osoba koje su shvatile da je ono što se odvija u Sarajevu početak novog vremena. Među prvima je rekla da se u Bosni i Hercegovini dešava genocid koji svijet mora zaustaviti.\n U filmu govore: Izudin Bajrović, Hasan Gluhić, Lejla i Haris Pašović, Lejla Hasanbegović, Ognjenka Finci, Irena Mulamuhić, Sead Bejtović, Atko Glamočak, Pjer Žalica, Irena Mulamuhić i Mustafa Mustafić.\n Kroz priču o njoj govorimo o nama, i kroz priču o nama govorimo o njoj.\nNihad Kreševljaković – biografija\n Nihad\xa0Kreševljaković\xa0rođen je u Sarajevu 1973. godine, gdje je završio Prvu gimnaziju i Filozofski fakultet – Odsjek za historiju.\nNihad Kreševljaković (Ustupljeno Al Jazeeri)\n Od 1994. radi prvo kao saradnik, a potom kao program menadžer u Internacionalnom teatarskom festivalu MESS. Od 2004. je na poziciji izvršnog producenta Festivala.\n Godine 2011. izabran je za direktora Sarajevskog ratnog teatra, a 2016. za direktora JU Međunarodni teatarski festival MESS.\n Učestvovao je 1995. u kreiranju programa Modul memorije, a od 2002. do danas obavlja funkciju umjetničkog direktora tog programa koji se bavi istraživanjem korelacije radikalnih iskustava i umjetnosti, s posebnim osvrtom na umjetnost nastalu u Bosni i Hercegovini u periodu rata.\n Kao dokumentarista Nihad Kreševljaković je radio kao scenarista i autor na filmskim projektima Greta, Noć je, mi svijetlimo, U potrazi za zemljom slobode, Sjećaš li se Sarajeva i drugim.\n Autor je brojnih tekstova i publikacija iz oblasti književnosti i historije.\n S grupom prijatelja učestvuje u osnivanju Udruženja građana “Videoarhiv – Biblioteka Hamdija\xa0Kreševljaković”, čiji je cilj zaštita i promocija kulturnog i prirodnog naslijeđa Bosne i Hercegovine.\n Od 2009. obavlja i počasnu dužnost atašea za kulturu Ambasade Republike San Marino u BiH. Dobitnik je evropske nagrade Kairos za 2019. godinu.\nDokumentarni film Don’t Cry for Me – Susan Sontag u Sarajevu gledajte u programu Al Jazeere Balkans u četvrtak 6. aprila u 19:05, repriza 23:05 te na digitalnim platformama Al Jazeere Balkans.', 'Filmom Usta puna zemlje, posljednjim ostvarenjem nedavno preminulog Puriše Đorđevića, svečano je zatvoren 51. FEST u Beogradu, javlja Tanjug.\n Slavni reditelj je svoj posljednji projekt snimao sa 98 godina, a ekranizacija istoimenog romana iz 1974, pisca Branimira Šćepanovića, bila mu je želja više decenija.\n Film je prikazan u programu „FEST Masters“, a Đorđević je posthumno ovjenčan nagradom „Milutin Čolić“ (prema osnivaču FEST-a) dnevnog lista Politika, za najboljeg reditelja srpskog filma.\n Nagradu je primio njegov zet, poznati reditelj Radivoje Raša Andrić, koji je zahvalio u ime svoje supruge, a Purišine ćerke Lidije, na važnoj nagradi.\n „Karijeru je počeo kao novinar upravo Politike, ali ga je film brzo ‘ščepao’. Poslednje delo Usta puna zemlje nije samo njegov film, već žudnja za životom“, istakao je reditelj Andrić u svom govoru.\n Prije projekcije tog filma, publika je mogla vidjeti retrospektivu, u vidu kratkih inserata, svih dugometražnih filmova veoma plodne karijere Puriše Đorđevića, koja je trajala punih 70 godina.\nPreminuo nekoliko sedmica nakon završetka filma\n Drama u trajanju 75 minuta Usta puna zemlje je karakterističan film Puriše Đorđevića, javlja Tanjug, koji kroz glavnog junaka Marka pripovjeda priču o životu, odrastanju i putu koji svaki čovjek prolazi od rođenja do smrti, putu borbe koja je kod Đorđevića duboko ukorijenjena u antifašizmu.\n Đorđević vodi publiku kroz suptilne emocije svog glavnog protagoniste kojeg uvlači u vrlo neobične situacije pomoću poznatog romana od pre pet decenija.\n Glavni junak pokazuje put kroz kaljugu civilizacije ka izgubljenoj duhovnosti i osvajanju slobode.\n Reditelj je u 98. godini završio snimanje tog djela, samo nekoliko sedmica prije nego što je preminuo 23. novembra 2022.\n Tokom 10 dana trajanja festivala, publika je mogla pogledati 113 filmova iz 39 zemalja, od čega 107 premijerno, u okviru devet programskih cjelina. Program FEST-a se emitovao na šest beogradskih lokacija u devet bioskopskih sala.\nFilm Treći svjetski rat iranskog reditelja Houmana Seyyedija izabran je za najbolji film 51. FEST-a.', '“Iskonska fotografija je kad nešto zaustaviš u vremenu, kad školjcneš bez mogućnosti da to ponoviš. A ako škljocneš u pravom trenutku, rezultat je vječna fotografija historijske vrijednosti”, kaže Rikard Larma u razgovoru za Al Jazeeru.\n Svjestan je toga bio i devedesetih godina prošlog stoljeća kada je, svakodnevno bilježeći fotoaparatom život svojih sugrađana pod opsadom ovjekovječio neke od najtežih i najpotresnijih trenutaka u historiji Sarajeva.\n Jedan od najznačajnijih ratnih bosanskohercegovačkih fotografa, tada fotoreporter Associated Pressa, u svijet je slao fotografije koje su svjedočile o užasima Sarajeva pod opsadom. Među najpoznatijim je čuvena fotografija sarajevske Vijećnice u plamenu koja će u sklopu izložbe Sarajevo, vječita Vijećnica, kojom će 5. aprila u 17:30 u Vijećnici biti otvoren 28. Modul Memorije, na svojevrstan način biti vraćena na mjesto na kojem je nastala prije više od tri decenije.\n “Veoma sam uzbuđen i svaki put kada ih ponovo gledam oči mi zasuze”, kaže Larma ne krijući emocije i dodajući: “Sretan sam da mogu te fotografije pokazati novim generacijama, mladim ljudima Sarajeva.”\nMoć fotografije\n Otkriva nam da će na ovoj izložbi, koja prikazuje Vijećnicu – simbol hrabrosti, ljepote i jedan od najznačajnijih kulturnih spomenika – u svoj svojoj ljepoti, čak i u radikalnim i brutalnim okolnostima, prikazati i druge fotografije koje su nastale u tom periodu, a koje do sada nisu prikazane.\n “Želim da pokažem više nego što je ranije prikazivano, želim prikazati svoj rad koji je nepoznat vis a vis novinarstva i djelovanja koje je moj rad imao u to vrijeme. Fotografije koje sam pravio su nekim slučajevima isti dan, a najčešće dan poslije bile objavljivane u svijetu”, kaže Larma.\n Neupitna je dokumentarna i historijska vrijednost Larminih fotografija koje danas svjedoče o životu građana pod najdužom opsadom jednog glavnog grada u modernoj historiji ratovanja.\n “Ogromna je moć fotografije, svi su toga svjesni”, ističe Larma.\n “I ja sam toga bio svjestan od samog početka, zbog toga sam se i žrtvovao za sve to”, dodaje.\nStotine hiljada negativa u arhivi\n Fotografije koje će prikazati u sklopu izložbe Sarajevo, vječita Vijećnica skenirane su opremom iz ranih dana digitalne fotografije, pojašnjava Larma, ističući kako u svojoj arhivi ima stotine hiljada fotografskih negativa koji nisu skenirani, a koji dokumentiraju rat, te period od 1992. sve do 1997. godine.\n Upravo je zbog toga pokrenuo kampanju za prikupljanje sredstava za opremu kako bi se izvršila obrada još negativa iz tog vremena za šta mu je potrebno 20.000 dolara.\n “Meni je san da od toga napravim nešto više, da napravim dokumentarni film, ali za sada je to samo maštanje. Ali, ako čovjek ne pokaže i ne zainteresuje one koji mogu to da produciraju, onda će zauvijek i ostati u mašti”, kaže, pojašnjavajući zbog čega je pokrenuo fundraising kampanju.\n “Drago mi je da ljudi nalaze razumijevanja za to što želim da uradim. Često me ljudi pitaju imam li njihove fotografije, jer znaju da sam ih fotografisao, i ja znam da jesam, ali ne mogu da ih uradim i teško je objasniti koliko vremena i truda treba za to, koliko to skeniranje košta”, dodaje.\nImpresivna biografija\n Jedan kratki pogled na biografiju Rikarda Larme dovoljan je da se stekne utisak da je rođen s ljubavlju prema fotografiji. Prvi učitelj bio mu je otac Leopold, a zatim se kao fotoamater usavršavao na kursevima fotografije u višim razredima osnovne škole u Sarajevu, potom u Foto-kino klubu 26. novembar, a kasnije u Foto-savezu BiH i Foto-savezu Jugoslavije.\n Osim toga, završio je Srednju školu fotografskog smjera. Kao početnik fotoamater proslavio se life i portretnom fotografijom, ali se bavio mnogim oblastima i žanrovima fotografije.\nS nepunih 20 godina postao je najmlađi fotoamater prve klase u Bosni i Herdegovini i tadašnjoj Jugoslaviji. Od 1974. godine je radio u različitim izdanjima novinske kuće Oslobođenje iz Sarajeva i brojne druge sarajevske i jugoslovenske časopise. Bio je među najboljim fotoamaterima u BiH i učestvovao je na brojnim izložbama fotografije u zemlji i u svijetu. Po izbijanju agresije na BiH postao je fotoreporter, a njegove fotografije obišle su svijet.', "Rekonstrukcija katedrale Notre Dame u Parizu odvija se dovoljno brzo da omogući njeno ponovno otvaranje za posjetioce i vjernike krajem 2024. godine, manje od šest godina nakon što je požar uništio njen krov, objavile su francuske vlasti.\n Toranj katedrale, koji se srušio u požaru, ove godine će postepeno ponovo početi da se pojavljuje iznad tog spomenika kulture kao snažan signal njegovog oživljavanja, rekao je general Jean-Louis Georgelin, predstavnik vojske zadužen za projekt.\n „Povratak tornja na nebo Pariza bit će po mom mišljenju simbol da pobjeđujemo, u ‘bitci kod Notre Dame'“, rekao je Georgelin za agenciju AP.\n Sama rekonstrukcija počela je prošle godine, nakon više od dvije godine rada na tome da objekt bude dovoljno stabilan i siguran da radnici mogu početi obnovu.\n Vlasti su odlučile obnoviti crkvu iz 12. vijeka, remek djelo gotičke arhitekture, kakva je bila i prije požara. To uključuje ponovno kreiranje tornja visokog 93 metra, koji je u 19. vijeku dodao arhitekt Eugene Viollet-le-Duc.\nSvakog dana 1.000 ljudi radi na obnovi\n U međuvremenu, besplatna izložba pod nazivom „Notre-Dame de Paris: U srcu gradilišta“ bit će otvorena za posjetioce od utorka u podzemnom objektu ispred katedrale. Na izložbi će biti predstavljeni tekući radovi na lokaciji, kao i neki ostaci iz vatre i umjetnička djela iz katedrale, javlja Tanjug.\n General Georgelin je najavio da će katedrala ponovo biti otvorena u decembru 2024, u skladu sa ciljem koji je postavio predsjednik Emmanuel Macron neposredno nakon požara.\n Svakog dana u glavnom gradu i širom Francuske, najmanje 1.000 ljudi radi na obnovi katedrale, rekao je Georgelin.\n Philippe Jost, generalni direktor vladine agencije koja nadgleda rekonstrukciju, rekao je da će rezultat „biti vjeran originalnoj arhitekturi“ jer se radnici na obnovi „drže nestalih oblika katedrale, materijala i metode gradnje Srednjeg vijeka.\n Požar u katedrali Notre Dame izbio je 15. aprila 2019. godine u kasnim popodnevnim satima ispod krova, a ugašen je 15 sati kasnije. U požaru su izgorjeli krov i kula na krovu, a unutrašnjost katedrale, gornji zidovi i prozori su teško oštećeni.\nSamo 12 sati od početka požara prikupljeno je više od 900 miliona eura donacija iz cijelog svijeta za obnovu katedrale.", 'Nakon 35 godina i gotovo 14.000 izvođenja posljednji put je spuštena zavjesa na predstavu Fantom u operi, najdugovječniju u historiji Broadwaya.\n Od premijere u januaru 1988. godine, megahit mjuzikl Andrewa Lloyda Webbera oduševio je stanovnike New Yorka i turiste, postavši simbol slavnog teatarskog kvarta, javlja AFP.\n Melodramu o geniju koji opsjeda parišku Operu i čije srce krvari za mladom sopranisticom Christine vidjelo je 20 miliona ljudi, a od prodaje ulaznica predstava je zaradila više od 1,4 milijarde dolara.\n No, producenti su odlučili da je došlo vrijeme za prekid prikazivanja nakon što se predstava teško oporavila nakon 18-mjesečnog zatvaranja Broadwaya tokom pandemije.\nPredstava izvedena 13.981 put\n Predstava prema istoimenom francuskom romanu Gastona Lerouxa osvojila je sedam nagrada Tony 1988. godine, uključujući i nagradu za najbolji mjuzikl, te je 9. januara 2006. godine postala predstava koja se u historiji Broadwaya najduže izvodila.\n Nedjeljna predstava pred rasprodanim gledalištem u teatru Majestic na Times Squareu, kojem predstoji opsežna obnova, bila je 13.981. izvedena.\n Publika u kojoj je bilo 1.600 ljudi stajala je i snažno pljeskala dok se Lloyd Webber pridružio originalnoj i sadašnjoj postavi na pozornici za posljednju zavjesu.\nTroškovi postajali sve veći\n Britanski producent Cameron Mackintosh izjavio je za The New York Times prošle godine da je produkcija počela stvarati gubitke zbog sporog povratka međunarodnih posjetitelja u grad nakon pandemije.\n Rastući troškovi, koji su iznosili 950.000 dolara sedmično su, također, bili značajan faktor. Potrebno je 125 glumaca, muzičara i tehničara za postavu mjuzikla, u kojem luster pada na pozornicu tokom jedne od najupečatljivijih scena. (Tokom godina zapošljavala je 6.500 ljudi, uključujući 450 izvođača, podsjeća Hina).\n „U svakoj predstavi postoji prijelomni trenutak u kojem se broj ‘dobrih’ sedmica dovoljno smanji da ih zapravo nadmašuje broj ‘izgubljenih’. U tom trenutku postoji samo jedna razumna odluka koju treba donijeti“, rekao je Mackintosh.\n Najava da će se Fantom prestati prikazivati toliko je povećala potražnju za ulaznicama da je datum zatvaranja pomaknut s februara na april.\n Uoči završnog izvođenja, posljednje ulaznice prodavale su se za više od 500 dolara na stranicama za rezervaciju.\nBroadway sedmično donese 30 miliona dolara prihoda\n Rekord za najdugovječniji mjuzikl na Broadwayu sada pripada Chicagu, koji je premijerno izveden 1996, ispred Kralja lavova, koji je premijerno prikazan godinu kasnije.\n Ukupno 41 teatar na Broadwayu, koji čine kulturno i turističko srce New Yorka, imaju u prosjeku između 200.000 i 300.000 gledatelja svake sedmice, donoseći sedmični prihod od najmanje 30 miliona dolara.\nFantom u operi (The Phantom of the Opera) prvi put je izveden 1986. u Londonu, gdje se i dalje izvodi.', 'Tu noć 1995. imao sam 22 godine i bio je koncert Laibacha u Narodnom pozorištu u Sarajevu.\n Tu noć 2023. imao sam 49 godina i opet je bila ista grupa, na istom mjestu.\n ***\n \n Često su me pitali u državama koje sam imao priliku obići, šta najviše pamtim iz rata?\n Kako jednostavno, očekivano, a teško pitanje.\n Pamtim sve: dim i barut u nosnicama nakon prvih granata oko zgrade; jednu čokoladu koju dijelim na liniji za svoj 19. rođendan, miris svježe iskopane zemlje u rovu i na humkama; nebodere pretvorene u baklje na Trgu heroja; drugove što se ne boje i ne povlače…\n Pamtim i nadimak Lee Marvin dat komandantu jednog bataljona jer je bio apsolutno isti kao glavni junak u Dvanaest žigosanih, klokotanje vode dok puni kanister; okus Ikara; majčinu ukusnu pitu bez ičega u njoj; gladnog goluba svezanih i otečenih nogu što dolijeće na lim ispred prozora kojem dajemo mrvice od posljednjih kriški hljeba sve dok nije ojačao i kljunom pokidao konac, a onda blistavog perja na krilima otišao u slobodu; derneke; prve objavljene tekstove, basket pod granatama, suze i smijeh…\n Sjećam se Nijaza kako me drži pod ruku na očevoj dženazi.\n Malo poslije je poginuo i Nijaz.\n Sjećam se i Damira, tada možda 16-godišnjaka, komšije vrata do vrata u Hrasnom, kako ga srećem pred opštinom Novi Grad. Povedem ga do kasarne da uzmem stvari, pa ćemo kući. Pred kasarnom, kaže mi raja, grah za ručak, jedi pa idi. Imali smo tada one kartice. Svi dani u mjesecu na njoj, pa ti dežurni u vojnom restoranu križa. Kažem Damiru, hajmo jest, veli, kako će on, nema karticu.\n „Reci da ti je u spavaoni i radi sve što ja radim.“\n Tako i bi, kaže da mu je ostala u spavaoni, a onda uzmem ja tacnu, uze on, uzmem ja komad hljeba (vazda tvrd ko kamen da ga manje pojedeš op.a,) uze on, uzmem tanjir, uze on. Naspu nam grah, sjedamo jedan preko puta drugog.\n Počnem drobiti hljeb u grah, poče on, a znam da to ne radi, jeli smo zajedno do tada 100 puta.\n „Šta radiš“?\n Kaže: „Pa jesi mi rekao da radim sve što i ti!“\n Ama baš ništa nisam zaboravio.\n Niti ću, makar želio.\n Ali o tome nikome ne govorim, ponekad nešto napišem.\n Radije pričam strancima o koncertima pod opsadom, o knjigama koje niču, o modnim revijama u Kamernom teatru, o film festivalu, o punom BKC koji gleda Pulp Fiction s puno lažne krvi na filmskom platnu, a napolju pljušti prava, o fakultetu koji radi utorkom i četvrtkom, o Laibachu…\n \n Nikada više neću imati taj osjećaj sreće, ushićenja i zadovoljstva, kao onda, sada već davno, kada bih iz kasarne došao kući, presvukao se i rekao da idem u pozorište.\n Mati ko mati.\n „Smiri malo, tek si došao!“\n Zalud.\n „Jesi li lud?“\n Zalud.\n „Valja pješke, puca!“\n Zalud.\n „Dosta mi je gubitaka i brige!“\n Zalud.\n Dođi prije policijskog (u 22h).\n Zalud.\n Sjećam se i revnosne policije kako lovi mlade pred ulazima minutu nakon početka policijskog sata. Sjećam se i zaleđene uzbrdice prema mojoj zgradi, u zimu, tačno u 22:05. I policajca kako svijetli baterijom i viče: „Stani!“.\n On bi da se popne do mene, nema 20-30 metara.\n Zalud.\n Ne može uz led, koliko god puta pao.\n Glasno i učtivo sam mu poželio:\n „Laku noć!“\n I nestao u stubištu u mraku, u gradu bez struje.\n ***\n \n Sada je bilo posve drugačije.\n Bio sam na poslu, supruga se kući spremila, došla pred mene na posao, osmjehnula se i uzela pod ruku da u zajedničkoj šetnji, korak za korakom, rečenicu za rečenicom, bez straha od snajpera i granata, pod gradskim neonima, odemo gledati Laibach.\n Pun pozorišni Trg Susan Sontag, Modul memorije, prijatelji i draga lica. Istovremeno, sin ide s rajom na koncert u Titovoj, kćerka kod drugarice, sastavićemo se kasnije kući. U mojoj nadi da oni i sva druga djeca nikada ne upoznaju okus Ikara, potmuli tutanj granate i natpise\xa0 – pazi snajper, na putu do pozorišta.\n Može li tako zaista i biti?\n Ko će ga znati.\n Hoće li nove generacije životariti, uvijek na rubu nove propasti koja se ovdje u kontinuitetu, u gotovo savršenom krugu uništenja ponavlja iz generacije u generaciju?\n Ko će ga znati.\n Mogu li imati život bez rata, te riječi koja se ovdje udomaćila kao svoj na svom.\n Ko će ga znati?\n Nismo bez briga, neke dođu Božijom voljom, druge tvore loši ljudi, ali bez rata, uvijek je jedna golema manje.\n Zato pišem.\nSinoć mi je bilo lijepo. Kao da sam opet imao 22. \xa0Ovaj put u miru.', 'Pobjednik ovogodišnjeg izdanja Sony World Sony World Photography Award priznao je da nagrađena fotografija nije njegovih ruku i očiju djelo već ga „potpisuje“ umjetna inteligencija (AI).\n Njemački umjetnik Boris Eldagsen poslao je fotografiju naslovljenu „Pseudomnesia: Električar“ i osvojio nagradu u kategoriji kreativne otvorene fotografije na uglednom takmičenju Sony World Photography Award, prenosi Hina.\n Ipak, priznao je da se koristio fotografijom koju je izradio AI kako bi testirao konkurenciju i otvorio raspravu o budućnosti fotografije.\n U izjavi na svojoj mrežnoj stranici Eldagsen je priznao da je bio „zločest“ i zahvalio je sudijama što su „izabrali njegov rad i tako mu pružili priliku za historiju“, pa zapitao je li iko od njih posumnjao da je fotografiju izradio AI.\n „Snimci koje je izradio AI ne bi se smjele takmičiti za nagradu kao što je ova“, rekao je Eldagsen i objavio: „Neću prihvatiti nagradu“.\nOrganizator nije vidio problem\n Crnobijela fotografija prikazuje dvije žene različitih generacija.\n Eldagsen je naglasio: „Nešto ovdje ne štima, zar ne? A to nešto je, prirodno, činjenica da nije riječ o stvarnoj fotografiji, već sintetički proizvedenoj slici“.\n Korištenje umjetne inteligencije za sve i svašta od pisanja pjesama do eseja, bespilotne vožnje automobila i upotrebe u medicini potaknulo je burnu raspravu posljednjih mjeseci, a danas je u fokusu fotografija, posebno velike krivotvorine.\n Glasnogovornik Sonyjevog takmičenja rekao je da je Boris Eldagsen i prije nego što je bio proglašen pobjednikom, u razgovoru s njima potvrdio da je snimak „sukreiran“ uz pomoć umjetne inteligencije.\n „Kreativna kategorija otvorenog takmičenja pozdravlja eksperimentalne pristupe“, rekao je glasnogovornik. „Zbog toga smo smatrali da je rad ispunio kriterije da se takmiči u toj kategoriji i zato smo ga i uvrstili u takmičarski program“.\nNije želio obmanjivati\n Pošto je umjetnik odlučio odbiti nagradu, rad koji je prijavio isključen je iz takmičenja, potvrdio je Sony.\n Fotograf i bloger Feroz Khan posebno se zainteresirao za taj slučaj i poruči da se umjetniku nema što zamjeriti.\n „Za sada većina ljudi teško može razdvojiti snimke koje je izradio AI od onih koje je snimio fotograf (barem na prvi pogled)“, napisao je Khan. „Za nekoliko mjeseci bit će vjerovatno još teže izdvojiti ključne razlike prije nego što se dubinski analizira fotografija. Imajući to na umu, Boris je rekao da bi organizatori takmičenja trebali uvrstiti kategoriju samo za snimke koje je izradio AI“.\n Khan smatra da Eldagsen nije želio obmanjivati.\n „Jasno je pokazao da je moguće prevariti čak i iskusne fotografe i stručnjake“, smatra Khan.\nIzložba nagrađenih radova s ovogodišnjeg takmičenja Sony World Photography Awards održava se u Somerset Houseu u Londonu do 1. maja.', 'Predstava Totovi, autora Ištvana Erkenja (István Örkény), a u režiji Andraša Urbana, bit će premijerno izvedena u petak na sceni Sarajevskog ratnog teatra (SARTR).\n Totovi su groteska s elementima satire, koji je Erkenj, jedan od najpriznatijih mađarskih pisaca 20. vijeka, napisao na osnovu novele Dobrodošlica za majora iz 1966. godine. Inspirisana je stravičnom, istovremeno besmislenom i uzaludnom sudbinom mađarskih vojnika na Istočnom frontu u januaru 1943.\n Reditelj predstave Andraš Urban se u najavi predstave osvrnuo na historijat teksta Totovi, koji nastaje u vrijeme kad je Mađarska „pod čizmom Sovjetskog Saveza“ bila u vremenu cenzure, prenosi Fena.\n Ovo je, kako je naveo Urban, predstava koja govori o čovjekovoj želji za sigurnošću i slobodom. To je i priča o malom čovjeku koji brani život na koji je navikao.\n‘Totovi smo zapravo svi mi’\n Dramaturginja Vedrana Božinović istakla je da su Totovi predstava koja govori o specifičnim odnosima u društvu, cenzuri, ali i predstava koja se i nas tiče. Iako na našim prostorima, navela je ona, „nemamo javnu cenzuru, sami smo tako dobro izdresirani da znamo tačno gdje su te nevidljive granice“.\n „Totovi su beskrajno smiješan komad u kojem gledamo kako jedna porodica, jedan čovjek, počne raditi protiv sebe da bi zadovoljili nekoga. Smijemo se njihovoj naivnosti, njihovoj želji da ugode svim onim stvarima koje prepoznajemo i kod sebe. Do onog trenutka dok ne shvatimo koliko su Totovi zapravo mi“, kazala je, između ostalog, Božinović.\n U predstavi igraju Davor Sabo, Sead Pandur, Adnan Kreso, Džana Džanić, Ana Mia Karić, Snežana Bogićević i Emir Fejzić.\nAutorski tim predstave čine scenografkinja i kostimografkinja Adisa Vatreš-Selimović, dramaturginja Vedrana Božinović i kompozitorica Irena Popović-Dragović.', 'Svečana 95. ceremonija dodjele Oscara, nagrada Američke filmske akademije, bit će održana večeras u Dolby Theatru u Los Angelesu. Ondje je već spremna reporterka AL Jazeere Heidi Zhou-Castro.', 'U Hrvatskoj, posljednjih sedmica, nekoliko zabrana koncerata turbo-folk muzike. Najprije je gradonačelnik Pule u gradskoj dvorani zabranio koncert Duška Kuliša i gostiju, iako je već bilo prodano gotovo 3.000 ulaznica. Nakon njega, isti je koncert zabranio gradonačelnik Osijeka, a ove subote grad Split nije odobrio održavanje koncerta Željku Samardžiću. Trend zabrana podržala je i hrvatska ministrica kulture, ali akademska i kulturna scena u Hrvatskoj se ne slaže i izražava duboku zabrinutost.', 'Prijenos dodjele filmskih nagrada Oscar privukao je najmanje 18,7 miliona televizijskih gledalaca, objavila je televizija ABC.\n Gledanost je povećana za 12 posto u odnosu na prošlu godinu, kada je dodjelu u direktnom prijenosu pratilo 16,7 miliona televizijskih gledalaca, javlja Reuters.\n Na ovogodišnjoj ceremoniji američki film Sve u isto vrijeme dobio je najviše nagrada.\nU konkurenciji i blockbuster filmovi\n Gledanost dodjela Oscara i mnogih ceremonija dodjele nagrada opala je posljednjih godina jer su mnogi gledaoci napustili praćenje tradicionalne televizije i to zamijenili streamingom i društvenim mrežama, prenosi Tanjug.\nOvogodišnji kandidati za Oscara uključivali su i nekoliko blockbuster filmova, uključujući Avatar: Put vode i Top Gun: Maverick.', 'Uz već najavljenu svjetsku rediteljsku zvijezdu, Rubena Östlunda, na ovogodišnjem Ponta Lopud festivalu u ulozi mastera bit će proslavljeni glumac Edward Norton i nagrađivana direktorica fotografije na filmu Ula Pontikos, najavili su organizatori.\n “Već 30 godina snimam filmove i većina onoga što sam naučio o samom stvaralaštvu i filmskoj umjetnosti proizašla je iz razgovora sa starijim rediteljima o brojnim pojedinostima iz njihovih iskustava”, rekao je Norton u povodu dolaska na treći po redu Ponta Lopud festival, koji će se održati od 20. do 24. juna.\n “Filmovi se stvaraju za publiku, ali i mi trebamo jedni druge da bismo uistinu naučili zanat, pa mi se ideja filmskog festivala za filmaše jako sviđa”, izjavio je Norton.\nU vrhu svjetske kinematografije\n Norton je skoro 30 godina u samom vrhu svjetske kinematografije i jedan je od najslavnijih glumaca svoje generacije. Glumio je u više od 50 filmova, producirao njih 13, napisao pet i režirao dva.\n Triput je nominiran za nagradu Oscar (Iskonski strah, Generacija X i Birdman), kao i za nagradu udruženja filmskih glumaca (SAG), dvaput za BAFTA-u i za Zlatni globus. Dobitnik je Zlatnog globusa, nagrada Emmy i Obie, te brojnih drugih.\n Njegov najnoviji film Brooklyn bez majke, kojem je producent, reditelj, scenarist i u kojemu je glumio, reditelj i hisotričar Ken Burns nazvao je “ni manje ni više nego modernim remek-djelom”.\nMasterclass na Ponta Lopudu\n Jedna od recentnijih uloga mu je ona u filmu Glass Onion: a Knives Out Mystery, koji je u prve tri sedmice emitiranja postao jedan od tri najgledanija filma u historiji Netflixa.\n Igrao je i u Appleovoj seriji Extrapolations, a očekuje ga i snimanje filma Asteroid City, njegovog petog igranog filma u režiji Wesa Andersona.\n Predavanja i radionice za regionalne profesionalce u kategoriji “Glumci”\xa0pohađat će osam glumica i glumaca koji iza sebe već imaju zapažene uloge u brojnim filmskim ostvarenjima.\n Glavni masterclass Edwarda Nortona poslušat će svi sudionici Ponte Lopuda, a narednih dana uslijedit će radionice samo za sudionike u kategoriji “Glumci”.\nStručni programi za snimateljice\n Drugu godinu zaredom u sklopu Ponta Lopud festivala održat će se i stručni programi za snimateljice, u okviru nastojanja za rodnu jednakost u filmskoj industriji.\n U saradnji s HAVC-om i regionalnim filmskim centrima iz Slovenije, Srbije, Sjeverne Makedonije, Crne Gore i Bosne i Hercegovine, tri sudionice stručnih programa svoje će vještine “izbrusiti” uz Ulu Pontikos, članicu Britanskog udruženja snimatelja i izvršnog ogranka Akademije filmskih umjetnosti i nauka.\n Diplomirala je na prestižnom londonskom NFTS-u, koji joj je 2022. dodijelio godišnju nagradu Sue Gibson BSC za rad na TV seriji Russian Doll. Rad na posljednjoj sezoni donio joj je i nominacije za Emmy i nagradu Američkog društva snimatelja.\nSvoj prvi igrani film, Weekend snimila je 2011. godine, a BBC Film ju je 2012. proglasio talentom u usponu. Od tada nastavlja snimati filmove uključujući Lilting, za koji je 2014. osvojila nagradu World Cinema Cinematography u Sundanceu, te Stars Don’t Die in Liverpool, nominiran za tri BAFTA-e.', 'Države širom svijeta, čiji su narodi i preci tokom stoljeća ostavili bezvremene materijalne i kulturološke tragove u historiji, obilježavaju danas Svjetski dan baštine. Ovogodišnja tema obilježavanja glasi „Promjene baštine“.\n Taj dan obilježava se kako bi se podigla svijest o važnosti zaštite kulturne baštine kao što su historijske građevine, spomenici i arheološka nalazišta, ali i slavila raznolikost baštine širom Zemlje, prenosi Fena.\n Ideju o obilježavanju Svjetskog dana baštine predložilo je Međunarodno vijeće za spomenike i mjesta (ICOMOS) 1982. godine, a godinu kasnije i odobrila Generalna skupština Ujedinjenih naroda. Datum 18. april odabran je u spomen na dan kada je UNESCO usvojio Konvenciju o zaštiti svjetske kulturne i prirodne baštine.\nNajviše lokacija kulturne baštine u Italiji i Kini\n Tema „Promjene baštine“, prema stavu ICOMOS-a, nudi priliku da se odgovori na pitanja u vezi s učenjem o tradicionalnim načinima znanja i sistemima znanja u vezi s klimatskim djelovanjem.\n Naglašava korištenje kulturne baštine kao sredstva za promoviranje pravedne zaštite ranjivih zajednica pred klimatskim izazovima, usklađujući se s desetljećem djelovanja Ujedinjenih naroda. Tema potiče na razmišljanje o tome kako baština može igrati ulogu u rješavanju problema klimatskih promjena i podržavanju održivih radnji za dobrobit sadašnjih i budućih generacija.\nDo aprila 2023. godine, ukupno je evidentirano 1.157 mjesta svjetske baštine (900 kulturnih, 218 prirodnih i 39 mješovitih dobara), a nalaze se u 167 zemalja. Zemlje s najviše lokacija su: Italija (58), Kina (56), Njemačka (51), Francuska (49), Španija (49), Indija (40), Meksiko (35), Ujedinjeno Kraljevstvo (33) i Rusija (30).', "Proslavljenom američkom filmskom režiseru Stevenu Spielbergu u utorak je uručena nagrada za životno djelo na 73. Berlinskom filmskom festivalu.\n Primajući Počasnog zlatnog medveda za životno djelo, Spielberg je rekao da ga i danas, u 76. godini života, uzbuđuju planovi za snimanje novih filmova, prenosi Tanjug, pozivajući se na Reuters.\n Ovaj svjetski priznati režiser, poznat po najomiljenijim blockbusterima u historiji kinematografije kao što su Ajkula i E. T., nedavno je završio, jedan za drugim, dva filma – poluautobiografski Fibelmansovi i Priča sa zapadne strane, remake klasičnog holivudskog klasika, ljubavno-dramskog mjuzikla iz 1961. godine.\n Govoreći o poluautobiografskom ostvarenju Fibelmansovi, Spielberg je kazao da ga je majka uvijek podsticala da snimi film o svom djetinjstvu.\nRad na Kubrickovom scenariju\n “Moja mama je govorila: ‘Dala sam ti toliko dobrog materijala, kada ćeš ga iskoristiti?'”, rekao je on.\n Poznat po popularnim, pristupačnim i ubjedljivim filmovima, Spielberg je uputio savjet potencijalnim filmskim stvaraocima da uvijek počnu od priče.\n “Ako želite biti filmski režiser, prije svega pišite. Priča će učiniti da publika obrati pažnju na vas, a ne snimci”, poručio je.\nSpielberg je kazao da završava rad na scenariju pod naslovom Napoleon, koji je njegov prijatelj, čuveni američki režiser Stanley Kubrick, ostavio nedovršenim nakon smrti 1999. godine.", 'Glavni urednik britanskog Voguea Edward Enninful oduševljen je reakcijom na prvo izdanje njegova časopisa na Brailleovom pismu za slijepe i slabovidne osobe.\n Majsko izdanje modne publikacije, koja je u Velikoj Britaniji pokrenuta 1916. godine, dostupno je u fizičkom izdanju na Brailleovom pismu kao i u obliku audiozapisa.\n „Prvi put u historiji @britishvogue, drago mi je podijeliti s vama da je časopis sada dostupan na Brailleovom pismu, za slijepe i slabovidne osobe“, objavio je Enninful na Instagramu. „Vogueov tim i ja smo oduševljeni reakcijom na majsko izdanje, ali ono što nas je proces rada na njemu naučio jest da su najvažnije opipljive i trajne promjene“.\n Prema njegovim riječima, „Vogue, kao modna i izdavačka industrija još ima mnogo toga da uradi“.\nFokusirani na inkluzivnost\n Majsko izdanje časopisa fokusirano je na inkluzivnost i predstavlja talentirane osobe s invaliditetom, uključujući zvijezdu naslovnice Sinead Burke, irsku spisateljicu i aktivisticu za osobe s invaliditetom koja ima ahondroplaziju, najčešći oblik patuljastog rasta.\n U ovom su izdanju, također, glumica Selma Blair, modeli Aaron Rose Philip i Ellie Goldstein te američka prevoditeljica znakovnog jezika i izvođačica Justina Miles kao zasebne naslovne zvijezde.\nIzdanje sadrži priče 19 osoba s invaliditetom iz svijeta mode, sporta, kulture i aktivizma predstavljene kroz intervjue, eseje i druge forme, prenosi Hina.', 'Ove sedmice otvara se nova izložba u Kraljevskoj akademiji u Londonu. Izložena su djela Afroamerikanaca s krajnjeg juga SAD-a.', 'Dramska predstava\xa0Orestija, rađena prema tragediji dramatičara Eshila, u režiji Slobodana Unkovskog, jednog od najnagrađivanijih i najuspješnijih reditelja u regiji, premijerno će biti izvedena na sceni Narodnog pozorišta Sarajevo u subotu, 20. maja.\n Mit o Orestiji su obradili u svojim tragedijama Eshil, Sofoklo i Euripid, a njegova problematika nadahnula je mnoge pisce iz kasnijih razdoblja, kao što su Goethe, Von Hofmannsthal, Hauptmann, O’Neill i Sartre).\n(Velija Hasanbegović / Ustupljeno Al Jazeeri)\n U predstavi igraju: Vedran Đekić, Mediha Musliović, Izudin Bajrović, Ermin Sijamija, Ejla Bavčić Tarakčija, Amina Begović, Maja Izetbegović, Merima Lepić Redžepović, Mona Muratović, Sanela Krsmanović Bistrivoda, Irfan Ribić, Alen Konjicija, Pavle Novaković, Faruk Hajdarević, Sara Seksan, Vedad Čano, Alisa Čajić i Elma Fetić.\n Ostatak autorskog tima čine: dramaturginja Jelena Miljović, scenografkinja Adisa Vatreš Selimović, kostimografkinje Vanja Ciraj Džudža i Irma Saje, te kompozitorica Irena Popović Dragović.\n Predstava je rađena u koprodukciji Narodnog pozorišta Sarajevo i Scene MESS.\n(Velija Hasanbegović / Ustupljeno Al Jazeeri)\n Slobodan Unkovski je reditelj, redovni profesor Fakulteta scenskih umjetnosti u Skoplju i gost-profesor na postdiplomskim studijima režije na nekoliko univerziteta u SAD-u.\n Diplomirao je na beogradskom Fakultetu dramskih umjetnosti, u klasi profesora Vjekoslava Afrića (1971). Tokom dugogodišnje i izuzetno uspješne karijere postavio je stotinjak predstava. Neke od njih, s velikim uspjehom, realizirao je i na prestižnim scenama.\nJedan je od najuspješnijih i nedvojbeno najnagrađivanijih reditelja u regiji. Dobitnik je tri Zlatna lovorova vijenca sarajevskog MESS-a (1973, 1979, 1983), pet Sterijinih nagrada (1975, 1980, 1983, 1985, 1990), Grand Prixa BITEF-a (1992), te najprestižnijih slovenskih i grčkih pozorišnih nagrada.', 'Pozorište “Boško Buha”, jedan od simbola Beograda koje je obilježilo odrastanje generacija u posljednjih 70 godina, moglo bi ostati bez svojih prostorija i to čudnim razvojem situacije koja nije do kraja razjašnjena.\n Pozorište koristi prostorije koje pripadaju gradu Beogradu.\nPosljednjih nekoliko godina privremeno je premješteno zbog najavljene rekonstrukcije. Ona ne samo što kasni, već po svemu sudeći neće ni biti obavljena, jer, kako glumci saznaju, prostor više nije gradski, već je prodat.', 'Međunarodni festival dokumentarnog filma Beldocs otvorit će 10. maja u Domu omladine Beograda dokumentarni film Još jedno proljeće scenariste i reditelja Mladena Kovačevića, najavili su organizatori.\n Kovačevićev “dokumentarni medicinski triler tematizuje epidemiju variole vere (velikih boginja) u Jugoslaviji 1972. godine, a sastavljen je od arhivskih snimaka”, saopćeno je iz Beldocsa, prenosi Tanjug.\n “Priča je bazirana na intimnoj reminiscenciji naratora i protagoniste, doktora Zorana Radovanovića, koji je kao jedan od rijetkih imunih epidemiologa u regionu bio na poprištu borbe koja će ostati upamćena u analima svjetske medicine”, navedeno je u saopćenju.\nPremijera u Karlovym Varyma\n Iz Beldocsa navode da Još jedno proljeće,”ostajući dosljedno faktografskoj građi i oslanjajući se na žanrovske konvencije trilera i horora, dočarava zloslutni karakter bolesti i preispituje odnos današnjih i nekadašnjih (jugoslovenskih) društveno- političkih prilika”.\n Film je imao svjetsku premijeru na festivalu u Karlovym Varyma 2022. godine.\nKako je najavljeno, 16. izdanje Beldocsa bit će održano od 10. do 17. maja.', 'U programu ovogodišnjeg Modula Memorije ove će sedmice, u dva dana, biti upriličena četiri multimedijalna programa, najavio je Internacionalni teatarski festival MESS.\n Multimedijalna izložba „Zvukovi rata“ (Sound Lifeline), bit će otvorena u srijedu, u Historijskom muzeju BiH, a dan poslije bit će upriličena tri programa. U Historijskom muzeju prvo će biti održana panel diskusija na temu „Zvukovi rata“, a kasnije toga dana u Fondu Memorijala Kovači bit će upriličena promocija fotomonografije Sarajevo 1992 – 1996, te potom u istom prostoru prikazan dokumentarni film Transforming Tomorrow.\n Izložbu „Zvukovi rata“ organizira International Burch University kroz „B-Air“ projekt pod pokroviteljstvom Kreativne Evrope. Izložba uključuje istraživačke, kao i umjetničke komponente koje se bave zvučnim sjećanjem na rat. Na osnovu svjedočanstava 15 svjedoka i svjedokinja, projekt i izložba istražuju odnos između zvuka, prostora, sjećanja i rata. U okviru izložbe, bit će predstavljena tri umjetnička rada koja su bazirana na istraživačkom dijelu projekta: Simfonija Opsade, elektro-akustična kompozicija Harisa Sahačića; Mir, zvučna izvedba Mirsade Zećo; Pripovijedanje o opsadi, dokumentarni film Lejle Odobašić Novo i Emira Klepe.\n Dan kasnije, tokom panel diskusije, detaljno će biti predstavljen istraživački okvir projekta kao i umjetničke komponente. U okviru panela govorit će \u200b\u200bi međunarodni stručnjaci iz područja studija zvuka, te partneri iz projekta „B-Air“, Heikki Uimonen sa Univerziteta istočne Finske, Saška Rafek Perko sa Radiotelevizije Slovenije i Giorgos Samantas iz TwixtLaba iz Grčke.\nFotomonografija o opsadi Sarajeva\n Fotomonografija Sarajevo 1992 – 1996, koja će također biti predstavljena u četvrtak, obuhvata djela italijanskog fotografa Enrica Dagninoa. U pitanju je knjiga fotografija koja sadrži više od 100 fotografija iz perioda opsade Sarajevo. Knjiga je vrlo direktan i vizuelni dokument o gradu Sarajevu i njegovim ljudima tokom opsade, popraćen Dagninovim bilješkama i crtežima iz tog vremena, a uz tekstove Džemila Hodžića, Nihada Kreševljakovića i Enrica Martija.\n „Ovo je bolno svjedočanstvo brutalne opsade iz objektiva fotoreportera koji je bio dio nas u tim teškim vremenima. Ovo su mnogo više od slika sukoba. One su svjedočanstvo o empatiji čovjeka koji je oprezno hodao među nama i svjedočio boli i patnji koju smo pretrpjeli. Osjetio je ono što smo mi osjećali i zabilježio to sa tačnošću, iskrenošću i ljubavlju“, napisao je Džemil Hodžić o monografiji.\nPosljednji program Modula Memorije u ovoj sedmici bit će projekcija dokumentarnog filma Transforming Tomorrow, reditelja Dine Mustafića. U pitanju je film ironičnog naslova, a predstavlja radni moto multinacionalne kompanije Mittel Steel sa svojim postrojenjima u Bosni i Hercegovini. Beskrupulozni u profitu, godinama „prikrivaju“ svojim radovima tragove zločina u rudniku Omarska kao mjestu jednog od najstrašnijih logora iz rata ’90-ih.', 'Kate Winslet i Ben Whishaw, kao i reality serija The Traitors, dobitnici su ovogodišnjih televizijskih nagrada Britanske akademije filmske i televizijske umjetnosti (BAFTA) za 2023. godinu, koje su dodijeljene u Kraljevskoj operi u Londonu.\n Winslet\xa0 je osvojila nagradu BAFTA za najbolju glumicu za ulogu u filmu I Am Ruth, koji je također osvojio nagradu za najbolju dramu.\n Ona je tokom svog govora istakla da „male britanske televizijske drame mogu biti moćne“, kao i da priče o mentalnom zdravlju poput ove „treba da se čuju“. Zahvalila je i svojoj kćeri, Miji Threapleton, koja s njom glumi u filmu.\n „Kad bih mogla nagradu da slomim na pola, drugu polovinu bih dala svojoj kćerki Miji Threapleton. Uradili smo ovo zajedno, mala“, rekla je Winslet.\n Ben Whishaw, koji je dobio priznanje kritike za svoju ulogu u filmu This Is Going To Hurt, dobio je nagradu za najboljeg glumca, pobijedivši konkurenciju u kojoj su bili Gary Oldman, Martin Freeman, Cillian Murphy, Chaske Spencer i Taron Egerton.\nNagrađen dokumentarac o Mohamedu Farahu\n Adeel Akhtar je osvojio nagradu za najboljeg sporednog glumca za ulogu u kriminalističkoj drami Sherwood.\n Jedan od velikih pobjednika je i BBC-eva reality serija The Traitors, dok je Claudia Winkleman osvojila nagradu za zabavni nastup u vođenju emisije.\n Bad Sisters su odnijele nagradu za najbolju dramsku seriju, a Anne-Marie Duff je dobila nagradu za najbolju sporednu glumicu za ulogu u toj seriji.\n Među ostalim dobitnicima je bio i dokumentarac o britanskom atletičaru Mohamedu Mo Farahu.\nNagrada BAFTA za najbolju stranu seriju pripala je Dahmer – Monster: The Jeffrey Dahmer Story, dok je The Masked Singer osvojio prestižno priznanje za najbolji zabavni program.', 'Najveća svjetska zbirka autentičnih Banksyjevih umjetničkih djela bit će uskoro izložena u Londonu.\n Na izložbi pod nazivom „The Art of Banksy“, koja će biti otvorena 5. jula u Regent Streetu, posjetitelji će moći vidjeti više od 110 djela anonimnog umjetnika iz Bristola, javlja dpa.\n Među njima će biti i djela koja su Banksyju donijela međunarodnu slavu, poput Djevojke s balonom, Bacača cvijeća i Rude Coppera, kao i niz ostalih djela koje će posjetitelji moći vidjeti prvi put.\nIzložba planirana u 15 gradova\n Ondje će biti izložen i Banksyjev Dismaland, tematski park neprikladan za djecu, angažirani The Walled Off Hotel u Betlehemu i nedavno objavljena umjetnička djela koja se bave temom rata u Ukrajini.\n Izložbu bi u 15 gradova svijeta trebalo vidjeti više od 1,5 miliona posjetitelja, premda kustos nije dobio dopuštenje za postav od samoga umjetnika.\nNa londonskoj će izložbi prvi put bliski umjetnikovi saradnici podijeliti svoje priče i dati jedinstven uvid u neke od poznatih slika. Anonimna će svjedočanstva otkriti pojedinosti o tome na koji su način osmišljene Banksyjeve ulične umjetničke vratolomije, prenosi Hina.', 'Američki glumac Michael Douglas ovaj će mjesec nadopuniti svoj dugi niz priznanja kada mu Filmski festival u Cannesu dodijeli počasnu Zlatnu palmu.\n Organizatori najvećeg filmskog festivala će odati počast dvostrukom dobitniku Oscara na svečanosti otvorenja festivala 16. maja kao priznanje za njegovu „briljantnu karijeru i angažman u kinematografiji“, javlja Reuters.\n Douglas (78) je poznat po raznovrsnim ulogama, uključujući filmove kao što su Kineski sindrom, Sirove strasti, Dan ludila, Moj život s Liberaceom… Svi su prikazani u Cannesu.\n‘Magija filma nije samo u onome što vidimo na platnu’\n „Uvijek je dašak svježeg zraka biti u Cannesu, koji je uvijek pružao prekrasnu platformu za odvažne kreatore, umjetničku smionost i izvrsnost u pripovijedanju“, rekao je Douglas, poznat i po filmovima Wall Street te Fatalna privlačnost.\n „Od mog prvog dolaska ovdje 1979. godine, kada je prikazan Kineski sindrom, do premijere filma Moj život s Liberaceom 2013. godine, festival me uvijek podsjećao da magija filma nije samo u onome što vidimo na platnu, već i u njegovoj sposobnosti da utječe na ljude širom svijeta“, dodao je Douglas.\nDosadašnji dobitnici nagrade uključuju pokojnu francusku filmsku redateljicu Agnes Varda i glumicu Jodie Foster, prenosi Hina.', 'Netflix će u naredne četiri godine investirati 2,5 milijardi dolara u južnokorejske sadržaje, najavio je izvršni direktor tog streaming diva Ted Sarandos nakon sastanka s Yoon Suk-yeolom, predsjednikom Južne Koreje, u Washingtonu.\n Južna Koreja je posljednjih godina učvrstila svoj status kulturne sile, dijelom zahvaljujući eksplozivnom uspjehu Oscarom nagrađenog filma Parazit i Netflix serije Squid Game.\n „Netflix sa zadovoljstvom potvrđuje da ćemo uložiti 2,5 milijardi dolara u Južnu Koreju, uključujući stvaranje korejskih serija, filmova i emisija bez scenarija u naredne četiri godine“, rekao je Sarandos za AFP.\nVeliko povjerenje u južnokorejske kreativce\n „Ovaj plan ulaganja je dvostruko veći od ukupnog iznosa koji je Netflix uložio na korejsko tržište otkako smo počeli našu uslugu u Južnoj Koreji 2016. godine“, dodao je.\n Sarandos je rekao da Netflix ima „veliko povjerenje“ u kreativnu industriju Južne Koreje, za koju vjeruje da će nastaviti pričati sjajne priče.\nU tom kontekstu, podsjetio je na nedavni uspjeh globalnih hitova poput The Glory i reality showa Physical 100.', 'Izložba Između strahova i nade, kojom će se bosanskohercegovačkoj publici predstaviti belgijski fotograf Fabrice Dekoninck, bit će otvorena 19. maja u okviru Modula Memorije.\n Treća po redu izložba u ovogodišnjem 28. izdanju Modula Memorije prati poslijeratni život ljudi u Bosni i Hercegovini te priča priče o Prijedoru, Srebrenici i Sarajevu. Izložba će biti otvorena u Umjetničkoj galeriji BiH, a bit će postavljena do 9. maja.\nAutor fotografije: Fabrice Dekoninck; dizajn postera: Sanja Kulenović (Ustupljeno Al Jazeeri)\n “Postoji više razloga zbog kojih je izložba Između strahova i nade nama važna. Fabrice na ovom projektu radi već više od tri godine. Iza njegovih fotografija su godine intenzivnog rada i istraživanja kome se pasionirano posvetio. Vjerujem da je ova izložba vrijedan doprinos u kontekstu teme suočavanja sa prošlošću u kome imamo perspektivu čovjeka koji nije iz naše zemlje, ali čija je sudbina njegov um bukvalno okupirala u proteklim godinama”, rekao je Nihad Kreševljaković, direktor MESS-a.\n Prema njegovim riječima, autorov pogled “pomaže sagledati stvari iz drugačije perspektive”. Zbog toga misli da “odavno nismo imali priliku predstaviti rad nekoga ko se sa tolikom posvećenošću bavi našom nedavnom prošlošću”.\n “Njegov fokus je na Srebrenici, Prijedoru, Kozarcu i Sarajevu. Izložba Fabricea Dekonincka prilika je da vidimo rad čovjeka koji je ozbiljno vrijeme, energiju i emocije angažirao na temi sjećanja, te utjecajem tih sjećanja na naše društvo danas”, kaže Kreševljaković.\nRat u BiH kroz svjedočenja preživjelih\n Kad je počeo rat u Bosni i Hercegovini, autor je imao 24 godine, ali i danas pamti, kako je napisao u tekstu za izložbu, koliko su ga slike nasilja i brutalnosti potresale.\n “Čak i godinama kasnije, nisam mogao razumjeti razloge tog rata. Zbog toga sam 2020. godine odlučio krenuti u drugo poglavlje svog projekta o uspomenama, u namjeri da rat u Bosni i Hercegovini istražim kroz svjedočenja onih koji su ga preživjeli”, piše Dekoninck.\n Kad je prvi put došao u Bosnu i Hercegovinu, zaprepastilo ga je, kako kaže, “saznanje da Dejtonski mirovni sporazum i dalje upravlja zemljom”. Više od 2,5 godine je tragao za ostacima historije nasilja na pojedinim mjestima u Bosni i Hercegovini.\n“Moje djelo oslikava portret bosanskohercegovačkog društva koje je zaglibilo u vlastitoj prošlosti i čiji je dobar dio mlađih generacija razočaran i želi napustiti zemlju u potrazi za boljom budućnošću. Postratno je to društvo čije rane nisu zaliječene i koje se, usljed pomanjkanja političke volje, još nije pozabavilo ključnim pitanjima poput istine, pravde i odštete za žrtve. Teško je tu pričati o pomirenju u tako jednoj mračnoj zbilji. Srećom, nade ima. Pronašao sam je u onome što je u nasljeđe ostavio pokojni Jovan Divjak, heroj odbrane grada Sarajeva, aktivista za mir i ljudska prava koji se nikad nije prestao boriti za multietničku i pluralnu Bosnu i Hercegovinu. Ova izložba je njemu u čast”, napisao je Dekoninck.', 'U Košarkaškom centru Dražen Petrović, 24. marta, uz Concerto For Group &amp; Orchestra slavnog Jona Lorda i najveće hitove Deep Purplea, publika će moći uživati i u pjesmama Brucea Dickinsona u orkestralnom aranžmanu u izvedbi Zagrebačke filharmonije i grupe vrhunskih svjetskih muzičara, prenosi Hina.\n Tears of the Dragon i Jerusalem hitovi su Brucea Dickinsona, za koje je orkestralni aranžman napisao Richard Whilds, britanski kompozitor i dirigent koji je zaslužan i za aranžman Smoke on the Water, verzije koja se također izvodi na ovoj turneji, objavio je organizator koncerta Music Time.\n Dirigent projekta Paul Mann (Deep Purple, London Symphony Orchestra) aranžirao je pjesme When a Blind Man Cries, Hush i Perfect Strangers (Lord, Mann), a aranžmane ostalih Deep Purpleovih hitova, sva tri stavka “Concerto For Group &amp; Orchestra” i dijelova “Sarabande” (drugog Lordovog solo albuma) koji se izvode ovom prilikom potpisuje Jon Lord, klavijaturist i jedan od osnivača legendarne hard rock grupe.\nSvjetska klasa\n Zagrebačka publika će tako uz Brucea Dickinsona, pjevača Iron Maidena s kojima je prodao više od 100 miliona albuma, i Paula Manna, koji je uz Deep Purple i Londonski simfonijski orkestar dirigirao filharmonijama diljem svijeta, na pozornici zagrebačke Cibone vidjeti i čuti 74 člana dobro poznate i cijenjene Zagrebačke filharmonije uz još četiri sjajna muzičara svjetskog kalibra.\n Klavijature će svirati John O’Hara, multi-instrumentalist i kompozitor koji je posljednjih 20 godina član čuvene britanske progressive-rock grupe Jethro Tull. Na bas gitari je Tanya O’Callaghan, članica legendarne grupe Whitesnake i etablirana irska muzičarka. Gitaru svira Kaitner Z Doka, gitarski virtuoz, muzički kompozitor i producent, porijeklom iz Dubrovnika. Za bubnjevima je Bernhard Welz, cijenjeni austrijski bubnjar, kompozitor i producent, također član posljednje postave Lordovog banda.\nSarajevo, Zagreb i Ljubljana\n Dva dana prije Zagreba Bruce Dickinson sa Zagrebačkom filharmonijom će nastupiti pred sarajevskom publikom u dvorani “Mirza Delibašić”, gdje će izvesti isti repertoar.\n Set lista na sarajevskom koncertu sastoji se od sva tri dijela Lordovog “Concerto For Group &amp; Orchestra”, dijelove “Sarabande”, kao i neke od najvećih hitova Deep Purplea, poput Smoke on the Water, Perfect Strangers, When a Blind Man Cries, Soldier of Fortune, ali i dvije pjesme Brucea Dickinsona. Svaka će pjesma sadržavati potpuni orkestralni aranžman.\n Osim u Sarajevu i Zagrebu, oni će održati koncert i 25. marta u Cankarjevom domu u Ljubljani.\nPočasni građanin Sarajeva\n Podsjećamo, odlukom Gradskog vijeća Sarajeva Bruce Dickinson je 2018. godine proglašen počasnim građaninom Sarajeva.\n Dickinsona je za nagradu predložilo Udruženje umjetnika Concept Media, što su vijećnici prihvatili.\n Priznanje je dobio najviše zahvaljujući koncertu koji je održao 14. decembra 1994. u opkoljenom Sarajevu.\n Manifestacija je upriličena u Bosanskom kulturnom centru, u organizaciji UNPROFOR-a, a uz podršku lokalnih ustanova.\nKoncert koji je donio dašak mira\n Tom prilikom Dickinson je sa članovima svog benda iz Splita doputovao u opkoljeni grad kamionom humanitarne organizacije.\n “To je bio koncert koji je ljudima vratio nadu i koji ih je uvjerio da nisu sami. Koncert koji je donio dašak mira u razoreni grad. Bruce je, zajedno sa svojim bendom, Sarajkama i Sarajlijama, podario koncert u koji i danas rijetko ko može povjerovati. Ali, podario im je i nešto mnogo važnije: vratio im je nadu i poručio im da nisu sami na svijetu. I ljudi su mu povjerovali”, navedeno je u objašnjenju prijedloga Concept Medije.\nO koncertu je napravljen i dokumentarni film Scream for Me Sarajevo, a za potrebe snimanja Dickinson je ponovo boravio u glavnom gradu Bosne i Hercegovine.', 'Nakon što je svoj autorski potpis stavila na kompozicije za više od 150 pozorišnih predstava, od kojih su mnoge ovjenčane nagradama, Irena Popović Dragović napravila je novi iskorak pretvarajući nagrađivani roman-poemu Deca Milene Marković u kamernu operu.\n Od premijere koja je upriličena u Narodnom pozorištu Beograd u oktobru prošle godine, nesvakidašnji scenski spoj muzike i poezije kojim se nagrađivana kompozitorica predstavila publici i u ulozi rediteljice niže konstantne uspjehe. Publika je nakon predstave uvijek na nogama, aplauzi su dugi, višeminutni, a komentari – i publike i struke – zaista impresivni.\n “Znam lično nekoliko ljudi koji su Decu gledali i više puta i svaki put su odlazili sa utiskom da kroz svako novo gledanje Dece otkriju, odnosno prepoznaju, suoče se sa svojim unutarnjim detetom koje je duboko sakriveno i otuđeno”, kaže Popović Dragović. Ipak “Milenina reakcija je najveća nagrada”.\n U razgovoru za Al Jazeeru govori o kamernoj operi kojom je pomjerila granice domaćeg teatra, ali i o svom radu, uspjesima, nagradama, pozorišnoj muzici i umjetnosti te daljim planovima.\n\nNagrađivano djelo Milene Marković postavili ste na sceni Narodnog pozorišta u Beogradu kao operu u 17 pjesama. Riječ je o zaista specifičnom ‘romanu u stihu’, no zbog čega ste odlučili postaviti je baš u formi opere?\n\n – Kompozitorka sam i pokušala sam da “doskočim” ovom zadatku kroz formu koja mi je poznata. Milenino delo, čudnovato, moćno i jedinstveno, jedino može da se sprovede kroz neku muzičku formu koja je u ovom slučaju opera u 17 slika. Žanrovska odrednica ovog dela i dalje levitira i ne da se sročiti u jednoj definiciji i zaista mislim da je i to jedna od vrednosti ovog što smo “porodili” na sceni Narodnog pozorišta Beograd.\n Volela bih da vidim kako bi ovo delo postavio neko od pravih reditelja. Deca su slojevito štivo i mislm da bi bio baš veliki izazov da se ovaj roman u stihu postavi kao dramska predstava.\n\nKako je izgledao rad na ovoj predstavi i koliko je bio izazovan, naročito kada uzmemo u obzir činjenicu da ste se u ovom autorskom pozorišnom projektu uspješno predstavili u dvije uloge – kompozoritorice i rediteljice – kao i da ste zaista pomjerili granice domaćeg teatra?\n\n – Komponovala sam skoro 10 meseci i u više navrata bila u potpunim mrakovima i bespomoćnostima zato što nisam znala kako dalje. Proces komponovanja podrazumeva mnogo dana i noći u kojima ste potpuno sami. Moj autorski tim mi je puno pomogao, svako u svom segmentu, ali su bili i velika podrška. Posle prvih proba i susreta sa glumcima počeli smo da kolektivno osećamo i verujemo da radimo novu i drugačiju predstavu.\n Nikada nisam otišla od svoje kompozitorske uloge i isključivo sam kroz tu ulogu i postavljala komad, često vrlo intuitivno i svesna toga da možda srljam u bezdan. Proces je bio emotivan, uzbudljiv, naporan, ali pre svega proces pun razumevanja i ljubavi prema meni i našoj predstavi. Nikada nisam insistirala da sam važnija od bilo koga u ovom procesu i iz te uloge sam i postavljala komad – ton po ton.\nIrena Popović Dragović je nagrađivani roman-poemu Milene Marković postavila u formi opere (Tanjug)\n Nikada ne razmišljam o tome da li smo pomerili granice domaćeg teatra, ako se nešto i desilo novo dajem reč onima koji su kompetentniji od mene da ocene, presude i pozicioniraju Decu. Ono što znam je da moji glumci ponosno i s puno ljubavi igraju Decu i da je svako izvođenje ove predstave velika radost za sve nas.\n\nPosljednja u nizu nagrada koje stižu za ovo djelo je Nagrada grada Beograda za 2022. u oblasti muzike i muzičko-scenskog stvaralaštva. Kako generalno doživljavate nagrade i šta Vam konkretno ova predstavlja?\n\n – Nagrada grada Beograda je za mene značajna zato što me je napokon podržalo i primetilo Udruženje kompozitora Srbije čiji sam član više od 20 godina. Kompozitori koji su se posvetili komponovanju muzike za pozorište i film su u očima kolega koji se isključivo bave serioznom muzikom, kompozitori drugog reda.\n Odavno sam svoj profesionalni put posvetila pozorišnoj muzici, ali isključivo zbog toga što je to moj izbor. Podršku institucija nemam, saradnju sa njima takođe, i gotovo sam neprimetna za moje kolege koje rade na umetničkim fakultetima. Postoje pojedinci koji se uvek jave, čestitaju i podržavaju. Ta ljudska radost zbog tuđeg uspeha i kolegijalnost je sve ređa, pa je sporadično oglašavanje pojedinih kolega zaista radost.\n Svaka nagrada je potvrda da se moj rad primećuje i vrednuje, a svim umetnicima koji vredno rade i stvaraju mogu da poručim da sam ja dokaz da se može napredovati, živeti i biti nagrađivan čak i ako nisi član partije i nisi deo nikakvog kumovsko-bratskog klana koji isključivo podržava i preporučuje svoje ljude. Sve je mnogo teže i za sve je potrebno mnogo više truda. Ali tako je.\n\nSarađujete sa brojnim rediteljima, no najviše se ističu saradnje sa Kokanom Mladenovićem i Andrašom Urbanom. Šta je to što Vas intrigira u njihovom radu i što vas je spojilo kao umjetnike?\n\n – Naše spajanje se desilo odavno. Mislim da ćemo uskoro slaviti “srebrnu svadbu”. U saradnji sa njima imam potpunu slobodu i čini mi se da oni veruju mom umetničkom biću više nego što ja verujem sebi. To je neprocenjivo.\n Oni stvaraju teatar koji je maštovit i uzbudljiv, ali su njihove predstave potpuno drugačije. Mnogo sam naučila sarađujući sa njima i to mi je pomoglo u mom procesu kreiranja Dece.\n\nZanimljivo je da ste često na sceni u predstavama. Kako je uopće došlo do toga i kako se osjećate na sceni?\n\n – Ja sam neko ko voli da izvodi muziku i neko ko voli da učestvuje u predstavama. U procesu se često i sama nametnem rediteljima koji me podrže i ostave da budem deo predstave. To je onaj deo mene koji večno pati što nije na sceni i ne svira. Kao učesnica predstave uspem da namirim te svoje mladalačke ambicije koje sam imala, a to je da budem članica najboljeg benda na svetu. To se nije desilo, ali za sada sam jako srećna zato što se u predstavama smenjuju moje muzike koje sviraju najbolji bendovi sastavljeni od glumaca.\nIrena Popović Dragović (Miloš Lužanin / Ustupljeno Al Jazeeri)\n\nNakon Beograda ste nastavili usavršavanje u Salzburgu, na katedri za kompoziciju i orkestraciju Univerziteta Mocarteum. Po čemu pamtite to vrijeme i šta je to usavršavanje konkretno značilo za Vaš rad?\n\n – U Salzburgu sam naučila da postujem tuđi rad, da vredno radim na sebi i ne očekujem da će neko bilo šta uraditi umesto mene.\n Došla sam iz Beograda misleći da će svi biti oduševljeni i da ću biti odmah primećena. Ništa od toga se nije desilo. Došlo je do tog suštinskog povratka sebi i spoznaje da za poziciju moraš da se izboriš i vredno radiš. Zato sam demistifikovala svoj poziv. Nikada ne govorim o inspiraciji, već o dugom procesu u kome vredno radim.\n\nKako komentarišete pozorišnu scenu u Srbiji, šta je dobro na njoj, a šta biste promijenili?\n\n – Repertoarska politika većine pozorišta angažuje već dobro pozicionirane reditelje od kojih se očekuje da prave festivalske predstave koje će doneti nagrade. Tako se biraju tekstovi, reditelji i podele.\n Dala bih prostor novim tendencijama, mladima. Spajala bih različite vidove umetničkog izražavanja i volela bih da ti isti mladi imaju jednako veliku podršku kao i ustoličeni umetnici koji godinama haraju našom scenom. Ukinula bih ovoliko pozorišnih festivala, nekompetentnih žirija i podela nezasluženih nagrada. Nezavisna scena bi morala da bude vidljiva i finasijski podržana.\n\nPosljednji put kada smo razgovarale, odmah nakon početka pandemije, govorili smo o neodrživoj egzistencijalnoj poziciji u kojoj su se slobodni umjetnici našli. Je li se situacija u međuvremenu promijenila i poboljšala? I kakva je pozicija žene, slobodne umjetnice u društvu danas?\n\n – Naš poslednji razgovor se desio u trenutku kada sam i fizički bila onesposobljena da se krećem, komuniciram i zarađujem. Od našeg poslednjeg razgovora ja sam potpisala kao autorica muziku još 20-ak novih predstava, dobila pet novih nagrada, susrela sam se kao odgovorni roditelj sa dva puberteta koja se trudim da ispratim i budem podrška u odrastanju jer mi je iznad svega najvažnije i najbitnije da moja deca izrastu u srećne i stabilne ličcnosti. Trudim se da zaradim dovoljno da pristojno živimo, da isplaćamo sve račune i stanarine, a komponovanje mi je sada još veći beg od realnog života koji nas sve melje. Nas žene, čini mi se, još više. Ono što je konstanta je to da sam ja i dalje na Birou za nezaposlene. Apsurd… Ali tako je.\n\nS obzirom na iskorak koji ste napravili sa Decom, možemo li uskoro ponovo očekivati nešto slično? I kakvi su Vam dalji profesionalni planovi?\n\n – Deca su kruna mog dosadašnjeg pozorišnog opusa. U pregovorima sam za nove autorske projekte kako u zemlji, tako u inostranstvu.\nVolela bih da mogu da se posvetim svom muzičko-poetskom teatru i kreiram u okruženju ljudi koji nisu opeterećeni mišljenjem sredine i koji su spremni da stvaraju jedan novi zvučno-poetski svet. Možda mnogo očekujem… ali, tako je.', 'Grupa od osam izdavačkih kuća iz Srbije i Udruženje „Krokodil“ zajedničkim snagama pokrenuli su inicijativu nabavke knjiga na ukrajinskom jeziku koje su namijenjene rastućoj ukrajinskoj zajednici u Srbiji, prenio je Tanjug.\n Izdavači koji učestvuju u toj plemenitoj inicijativi su: Blum, Booka, Finesa, Geopoetika, Heliks, Štrik, Treći trg i Urban Reads.\n Namjera inicijative jeste da se ljudima, koji su izbjegli od ratnih razaranja, omogući da se u izbjeglištvu makar donekle osjećaju kao kod kuće i da, uprkos svim okolnostima, mogu i u izbjeglištvu da vode normalan život, nalik onom koji su ostavili iza sebe, naveli su idejni tvorci akcije.\nKnjige stižu u martu\n Gotovo 400 knjiga za djecu i odrasle trebalo bi biti otkupljeno od distributivnog centra koji je formiran u Kijevu tokom rata, upravo za potrebe rastuće ukrajinske dijaspore.\n Početkom marta ovaj kontingent knjiga biće dopremljen u Srbiju u okviru humanitarne akcije i putovanja delegacije „Krokodila“ u Ukrajinu.\nKnjige će biti donirane i smještene u biblioteci humanitarnog udruženja „Čini dobro“, koje se aktivno bavi podrškom i pružanju pomoći Ukrajincima u Srbiji, te će tako biti stavljene na raspolaganje budućim korisnicima.', "Kao priznanje za izuzetan doprinos filmskoj umjetnosti, reditelju i piscu Marku Cousinsu bit će uručeno Počasno Srce Sarajeva na ovogodišnjem 29. Sarajevo Film Festivalu.\n Ovo neće biti njegov prvi susret s gradom – njegov prvi dolazak u Sarajevo bio je tokom opsade grada, podsjetili su organizatori Festivala. Zajedno s predstavnicima Međunarodnog filmskog festivala Edinburgh posjetio je kino Obala Art Centar, gdje su u znak podrške građanima Sarajeva u opkoljenom gradu prikazivali filmove. To je kino bilo kolijevka Sarajevo Film Festivala.\n „Donijeti filmove s Međunarodnog filmskog festivala u Edinburghu u Sarajevo tokom njegove opsade pokazalo mi je zašto su filmovi važni. Većina onoga što sam od tada uradio, bilo je pod utjecajem tih strašnih, inspirativnih sedmica 1994. godine. Povratak u Sarajevo, prvi put nakon 29 godina, u meni će probuditi bujicu emocija. Počasno Srce Sarajeva u mom će domu imati počasno mjesto i podsjećati me na potrebu da rizikujem i djelujem u solidarnosti. Još mogu učiti od mladića koji sam nekada bio, a još više od pionira u Sarajevu koji su shvatili da filmovi nisu samo zabava, nego ključni dio naših života. Tako sam zahvalan“, rekao je Mark Cousins.\nBrojna priznanja i nagrade\n Mark Cousins je škotsko-irski reditelj. Njegove teme su inspirativna moć kinematografije, gradova, šetnja, djetinjstvo, arhiva i obnova.\n Osim plodne karijere autora i filmskog stvaraoca Mark Cousins ima počasne doktorate s univerziteta u Edinburghu i Stirlingu, počasni je profesor filma na Univerzitetu “Queen's” u Belfastu te je ostvario zapažene uspjehe u programiranju i kuriranju filmova. Bio je predsjednik Belfast Film Festivala i Docs Ireland.\n Cousins je nedavno dobio portugalsku međunarodnu nagradu Aurelio de Paz dos Reis za izuzetan doprinos kinematografiji i nagradu Britanskog udruženja za film, televiziju i filmske studije za izvanredna dostignuća za svoj rad u obrazovanju na ekranu (2020. godine). Godine 2023. dobio je nagradu Persistence of Vision od Filmskog festivala u San Franciscu, godišnju nagradu Maverick na Međunarodnom filmskom festivalu u Dublinu i nagradu za izuzetan doprinos filmu i kulturi od Ismailia Film Festivala u Egiptu.\n U kontekstu uručenja priznanja Počasno Srce Sarajeva Marku Cousinsu, u okviru programa „Suočavanje s prošlošću“ Sarajevo Film Festivala bit će upriličena posebna projekcija njegovog filma March on Rome.\nSarajevo Film Festival bit će održan od 11. do 18. augusta.", 'Program “Festivalske priče” održan je u četvrtak u pulskoj galeriji Cvajner, osmišljen kao razmjena sjećanja i iskustava dobrih poznavaoca festivalskih prilika u prošlosti, ali i razgovor o budućnosti Pulskog filmskog festivala koji ove godine obilježava 70 godina postojanja.\n Tokom razgovora u kojem su sudjelovali brojni pulski kulturni djelatnici spomenute su brojne anegdote o pulskom festivalu, priče o nekim minulim vremenima, o promjenama koje je ovaj festival doživio kroz godine, a sve to iz lične perspektive onih koji su taj festival stvarali ili živjeli, prenosi Hina.\n Gorka Ostojić Cvajner, historičarka umjetnosti, kustosica i vlasnica Galerije Cvajner, prisjetila se festivalskih večeri u hotelu Riviera, u Domu hrvatskih branitelja, te zlatnog doba Pule 80-tih godina prošlog stoljeća. Sjetila se pritom i američkog glumca, producenta i reditelja hrvatskog, njemačkog i škotskog porijekla Johna Malkovicha i njegove oduševljenosti Pulom, skromnosti i veličine.\n Pulski novinar Mate Ćurić govorio je o svom radu u tehničko-organizacijskoj ekipi te poslije kao filmski kritičar, kao i o prijateljstvu s Arsenom Dedićem, dok je pulski roker Bruno Langer rekao kako se “sada stalno mijenja datum održavanja festivala, dok je nekada to uvijek bilo od 27. srpnja do 2. kolovoza”.\n‘Umjetnost je iznad svake politike’\n Pulski gradonačelnik Filip Zoričić naglasio je kako treba njegovati i čuvati ovaj festival da ima svjetski sjaj, jer je umjetnost iznad svake politike.\n Umjetnički direktor ovogodišnjeg Pulskog filmskog festivala Danijel Pek najavio je da su ove godine središte interesa dugometražni filmovi, napomenuvši da “Pula postaje festival hrvatskog dugometražnog filma”.\n “Igrani film činit će glavninu programa, a otvoreni smo i za iznimna ostvarenja u dugometražnom animiranom i dokumentarnom filmu”,\xa0zaključio je Pek.\n “Na ovogodišnjem 70. izdanju Festivala organizatori se žele zahvaliti publici na desetljećima vjernosti i prikazati im najbolje od naše filmske produkcije, a u Puli napraviti godišnje mjesto okupljanja hrvatske filmske zajednice”, dodao je.\nPulski filmski festival je ove godine u svom jubilarnom 70. izdanju, a održat će se od 15. do 22. jula.', 'Kada je 1992. godine počeo rat u Bosni i Hercegovini, Fabrice Dekoninck – francuski dokumentarni fotograf s adresom u Belgiji – imao je 24 godine i zainteresirano je pratio dešavanja na Balkanu. Priznaje da u tom trenutku nije najbolje shvatao šta se zaista dešava.\n To se promijenilo nakon što je jedan njegov prijatelj, kao član “plavih šljemova”, otišao u Sarajevo, a fotografije drugih ratnih fotoreportera u međuvremenu obišle svijet.\n Godinama kasnije, nakon što je završio rad na projektu u čijem su fokusu bila sjećanja iz Prvog svjetskog rata, došao je na ideju vizuelnog dokumentiranja sjećanja ljudi na stradanja tokom rata u Bosni i Hercegovini i krenuo u intenzivno istraživanje.\nU fokusu Srebrenica, Prijedor i Sarajevo\n U projektu nazvanom Između strahova i nade (Between Fears and Hope), Dekoninck se bavi dokumentiranjem sjećanja na rat u Bosni i Hercegovini i njegovim utjecajem na bosanskohercegovačko društvo danas. To je, priča, podrazumijevalo dugoročne susrete s ljudima koji su preživjeli rat i dokumentiranje njihovih sjećanja, kao i dokumentiranje mjesta na kojima su se zločini dogodili te tragova koji su poslije njih ostali.\n(Fabrice Dekoninck / Ustupljeno Al Jazeeri)\n “Mjesta na kojima su se dogodili neki od najgorih zločina su Srebrenica, gdje je počinjen genocid, Prijedor, u kojem je provedeno etničko čišćenje, i Sarajevo, koje je bilo pod opsadom”, kaže Dekoninck, pojašnjavajući zbog čega su ova tri grada u fokusu njegovog projekta.\n U Sarajevo je prvi put došao u februaru 2020. godine, prisjeća se. No, prije nego što je krenuo u Bosnu i Hercegovinu, tražio je poseban pristup materijalima Međunarodnog suda za ratne zločine počinjene na području bivše Jugoslavije (ICTY).\n “Želio sam prikupiti što više informacija i imati pravne dokaze, naročito kada je riječ o genocidu počinjenom u Srebrenici”, kaže Dekoninck za Al Jazeeru.\n Imao je sreću, nastavlja, što je po dolasku u Sarajevo prvo upoznao Jovana Divjaka, koji mu je, kako kaže, pomogao da bolje shvati i razumije aktuelne izazove s kojima se danas suočava bosanskohercegovačko društvo. Nakon Sarajeva se zaputio u Srebrenicu.\n‘Mnogo toga još nije ispričano’\n “Iako sam već znao mnogo o dešavanjima u Srebrenici 1995. godine, bio sam duboko dirnut kada sam prvi put posjetio mjesto zločina. Pretpostavljam da su mnogi čuli za mjesta zločina u i oko Zvornika i Bratunca, ali mnogi ne znaju kroz šta su sve zarobljenici prošli prije nego su tragično skončali. Neki su mučeni i ubijani uz podršku lokalnog stanovništva, koje je u nekim trenucima čak bilo egzekutor”, kaže Dekoninck.\n “Vjerovatno postoji još mnogo toga što nije ispričano, neke događaje, nažalost, više nema ko ispričati, a neki preživjeli jednostavno ne žele govoriti, najviše jer se zbog ratne traume teško nose s tim”, dodaje.\n(Fabrice Dekoninck / Ustupljeno Al Jazeeri)\n Želio je, nastavlja, dokumentirati svako mjesto zločina u i oko Srebrenice, iako u tim mjestima nije ostajao tako dugo kao, naprimjer, u Srebrenici, Prijedoru, Kozarcu i Omarskoj. Svaku školu pretvorenu u logor, stratišta, masovne grobnice… ili, jednostavno rečeno, svako mjesto na području opština Srebrenica i Prijedor na kojem je devedesetih počinjen masovni zločin.\nSram i ljutnja bosanskih Srba\n Prikupljajući izjave svjedoka, najteže mu je bilo doći do iskaza bosanskih Srba koji žive na područjima gdje su počinjeni zločini, jer gotovo niko od njih nije bio voljan s njim razgovarati o ratnim zbivanjima.\n “Neki su jednostavno izbjegavali razgovor, a neke bi moja pitanja uznemirila. Pomiješene emocije koje sam osjetio u tim trenucima mogle su biti uzrokovane sramom ili ljutnjom”, kaže Dekoninck.\n “U Osnovnoj školi ‘Grbavica’ u Pilici direktor je pozvao policiju prije nego sam uspio postaviti pitanje. U Bratuncu je jedini sastanak koji sam uspio organizirati s jednom profesoricom koja radi u OŠ ‘Vuk Karadžić’ otkazan. Profesorica je samo željela znati imena djece koju sam sreo dan ranije i koja su mi dala njen broj telefona. Riječ je o djeci koja nisu znala ništa o zločinima koji su počinjeni u školi koju pohađaju. Bili su šokirani saznanjem o zločinima koji su se tamo dogodili”, dodaje.\n Govori kako se trudio čuti priče iz svih perspektiva, uključujući i stranu bosanskih Srba.\n “Naravno, nisu svi bosanski Srbi bili saglasni s ubijanjem svojih komšija. Upoznao sam Svetu iz Prijedora, koji je hrabro spasio jednu bošnjačku porodicu, spriječivši srpske vojnike da ih pogube u njihovoj kući. Stao je između ‘kalašnjikova’ i bošnjačke porodice, svojih komšija, svjestan da bi on i njegova porodica također mogli biti pogubljeni. Kasnije je te komšije Bošnjake skrivao u podrumu nekoliko sedmica, dok nisu uspjeli pobjeći iz Prijedora. Ono što je doživjela tada petogodišnja djevojčica je nadrealno, mislim da ni [Steven] Spielberg ne bi mogao napisati tako nešto”, kaže.\n(Fabrice Dekoninck / Ustupljeno Al Jazeeri)\n Osim mjesta zločina, Dekoninck nam objašnjava da važno mjesto njegovog projekta zauzimaju tragovi, koji predstavljaju sve one male stvari koje nakon toliko godina svjedoče strahotama koje su se dogodile na određenim područjima.\n “Napravio sam upečatljivu fotografiju zapaljene vješalice u ruševnoj kući u centru Srebrenice. Gledajući tu fotografiju, jasno vam je da su tu živjeli ljudi i da se tu nešto loše dogodilo, iako nikada nećete saznati priču koja stoji iza toga. Dakle, za kompletnu sliku vam trebaju ljudi, sjećanja na događaje i tragovi”, pojašnjava.\n‘Ubijeni samo zato što su bili muslimani’\n Kroz razgovor priznaje da je projekt Između strahova i nade, na kojem radi gotovo tri godine, jako utjecao na njega.\n “Jednostavno, kada ste okruženi tolikom količinom bola i tuge, to pređe na vas. U jednom trenutku sam osjetio da sam i sam postao nekako tužan”, kaže.\n “Naravno da sam svoje istraživanje profesionalno uradio, sve je potkrijepljeno dokumentima i dokaznim materijalom, ali jednostavno je nemoguće da vas sve to ne pogodi na nekom ličnom, ljudskom nivou”, dodaje.\n Dokumentarni dio projekta je završen, a do potpune realizacije nedostaje mu novac za objavu i distribuiranje knjige Između strahova i nade, zbog čega je pokrenuo crowdfunding kampanju.\n “Potrebno nam je oko 15.000 eura da bismo objavili knjigu na francuskom i engleskom jeziku, a taj dio finansiranja će nam, u partnerstvu s jednom bh. izdavačkom kućom, omogućiti i izdanje na bosanskom jeziku. Važno nam je da knjigu objavimo na više jezika, kako bi istinu približili široj publici, pored statistike koja je, nažalost, glavna informacija na koju se poziva kada se govori o genocidu ili etničkom čišćenju. Važno je reći da su ti ljudi ubijeni samo zato što su bili muslimani”, ističe.\n Do sada je prikupio gotovo 60 posto potrebnih sredstava za izdavanje knjige. Nije lako, kaže, ali je siguran da će, uz podršku bosanskohercegovačke dijaspore, u konačnici uspjeti. U međuvremenu će njegovi radovi biti predstavljeni na izložbi Između strahova i nade, koja će biti otvorena 19. aprila u Umjetničkoj galeriji Bosne i Hercegovine.\n‘Suočavanje s prošlošću – prvi korak ka pomirenju’\n Neće odustati od svog cilja, jer je, ističe, suočavanje s prošlošću prvi korak ka pomirenju.\n “Ako se ne suočimo s prošlošću i ako svako zadrži svoju verziju historije, nikada neće doći do napretka prema pomirenju. Sjećanje je odlična polazna tačka za neki iskorak, ali također može biti kamen spoticanja. Političari u Bosni i Hercegovini često koriste sjećanja na žrtve kako bi dobili političke poene i zadržali vlast”, kaže Dekoninck.\n(Fabrice Dekoninck / Ustupljeno Al Jazeeri)\n Ističe kako se zločini ne mogu izjednačavati, niti porediti, dodajući da je važno da ljudi u Bosni i Hercegovini prihvate tugu i bol onih drugih.\n “Prije ili kasnije se moramo suočiti s istinom – da je svaka zajednica stradala, ali da su najviše zločina počinili Srbi nad Bošnjacima”, naglašava.\n Dekoninck priznaje da mu je bilo teško povjerovati da su se svi užasi i okrutnosti kojima je svjedočio tokom boravka u Bosni i Hercegovini stvarno dogodili.\n “U jednom trenutku sam tražio svjedočanstvo bosanskih Srba koje će mi vratiti nadu u čovječanstvu. To je uradio Sveto iz Prijedora, kojeg sam ranije spomenuo. On je svijetla tačka koja bi mogla motivirati i neke druge svjedoke da podijele svoje priče”, kaže.\nNada za budućnost je u mladim ljudima\n Na kraju njegovog rada u Bosni i Hercegovini obuzeo ga je osjećaj umora, priznaje. Nadu je pronašao u mladim ljudima koje je sreo u Sarajevu, onima koji su odlučili ostati i djelovati kako bi nadišli etničke podjele i izgradili bolju budućnost za svoju zemlju.\n “Govorim o mladim ljudima poput umjetnika Denisa Haračića, aktivistkinje Ajne Jusić, mladih umjetnika iz galerije ‘Manifesto’ ili učenika koje je stipendirao Jovan Divjak, prenoseći im svoju humanističku viziju. Tokom putovanja kroz Bosnu i Hercegovinu često sam dolazio direktno u Sarajevo, a pozitivna energija koju sam crpio iz susreta s ovim mladim ljudima pomagala mi je da nastavim svoj rad s preživjelim Srebreničanima ili Prijedorčanima”, kaže.\n“Glavni cilj mog rada je istaći temeljnu ulogu koju sjećanje ima u poslijeratnom bosanskohercegovačkom društvu i neophodnost prikupljanja i pravilnog korištenja pojedinačnih svjedočanstava kako bismo se što više približili istini. Također podsjeća da subjektivno sjećanje bez temelja u istini može biti prepreka miru i pomirenju”, zaključuje Dekoninck.', 'Japanski književnik i nobelovac Kenzaburo Oe preminuo je u 88. godini, objavio je njegov izdavač Kodansha.\n Oe, koji je dobio Nobelovu nagradu za književnost 1994. godine, bio je poznat i kao zagovornik japanskog pacifističkog ustava i borac protiv nuklearne energije, prenosi japanska agencija Kyodo.\xa0Bio je jedan od najistaknutijih japanskih književnih stvaralaca u periodu nakon Drugoga svjetskog rata.\n Oe je rođen na Shikokuu, najmanjem od glavnih japanskih otoka, kao treći sin od sedmero djece. Nakon što mu je otac iznenada umro 1944. kod kuće, odgajala ga je majka, koja mu je kupovala knjige kao što je Huckleberry Finn.\n Diplomirao je na Univerzitetu u Tokiju, gdje je studirao francusku književnost. Počeo je objavljivati priče još dok je bio student i osvojio je nagradu za mlade pisce Akutagawa 1958.\n Prekretnicu u njegovu stvaralaštvu čine dva događaja iz 1963. godine: rođenje bolesnog sina i sudjelovanje na svjetskoj antinuklearnoj konferenciji u Hiroshimi. Ta dva događaja postaju otada osnovom na kojoj gradi većinu svojih kasnijih djela, ponajprije romane Nogomet u prvoj godini ere Manen (1967) i Bujica prodire u moju dušu (1973).\n Jedan od njegovih najpoznatijih romana je Tihi krik iz 1967. godine, djelo u kojem se prepliću mitovi i historija šumskih sela sa suvremenim dobom.\nPolitičke, društvene i filozofske teme\n Njegova djela se bave političkim, društvenim i filozofskim temama, poput nuklearnog oružja, neuklapanja u društvo i egzistencijalizma.\n U romanu Jednostavan život iz 1990. bavi se temom djece s posebnim potrebama u porodici, budući da je i sam je imao sina s posebnim potrebama.\n „Iako sam možda prilično mračan romanopisac, vjerujem da i moji romani pokazuju neku vrstu povjerenja u ljudska bića. A to dolazi od mojeg sina“, rekao je svojedobno Oe.\n Nakon Nobelove nagrade dobio je japanski Orden kulture, ali ga je odbio primiti jer ga je dodijelio car rekavši: „Ne priznajem nikakav autoritet, nikakvu vrijednost višu od demokratije“.\n Oduvijek pacifist, Oe je postao još glasniji kritičar nakon nuklearne nesreće u Fukushimi 2011, rekavši da Japan ima „svetu dužnost“ odreći se nuklearne energije, na isti način na koji se u svojem ustavu odrekao rata.\nOeova izrazita humanistička orijentacija učinila ga je izuzetnim među savremenim japanskim piscima.', 'Al Jazeera Documentary (AJD) Industry Days @ AJB DOC, koji će u drugom izdanju biti održan od 9. do 11. septembra 2023. u Sarajevu, uputio je poziv autorima da svoje\xa0 projekte prijave do 31. maja.\n “Ako mislite da imate jedinstvenu ideju i dokumentarni projekt, ali vam je potrebna dodatna finansijska podrška – ovo je prilika za vas. Dajemo vam mogućnost da svoj projekt predstavite donosiocima odluka u Al Jazeera Media Networku, kao i mnogim drugim vodećim profesionalcima u dokumentarnoj industriji”, navodi se u saopćenju.\n Projekti se mogu prijaviti putem obrasca na internetskoj stranici industry.ajbdoc.ba, od 1. marta do 31. maja 2023. godine.\n Ukupan nagradni fond u 2022. godini, koji su osigurali Al Jazeera Documentary Channel, Al Jazeera Balkans i partneri projekta, iznosio je 80.000 dolara. Iznos planiran za 2023. trebao bi biti isti, ako ne i veći u odnosu na prethodnu godinu.\nŠirenje produkcije\n Cilj AJD Industry Days @ AJB DOC je podržati širenje produkcije dokumentarnih filmova u svijetu, uključujući međunarodne koprodukcije, te ključnim donosiocima odluka predstaviti uzbudljive i vrijedne projekte.\n AJD Industry Days @ AJB DOC objavljuje poziv za sljedeće projekte:\n MAIN PITCH – prihvata projekte u svim fazama razvoja nezavisnih filmaša i produkcijskih kuća,\n WORK IN PROGRESS – projekti u fazi postprodukcije s namjerom emitovanja na Al Jazeeri ili drugim međunarodnim emiterima i platformama,\n BALKAN STARS – projekti u fazi razvoja pogodni za regionalnu i međunarodnu koprodukciju s Al Jazeerom Balkans / Al Jazeera Documentary Channelom ili drugim emiterima.\nPodrška autorima\n AJD Industry Days @ AJB DOC platforma pružit će priliku autorima dokumentarnih filmova iz Jugoistočne Evrope, s Kavkaza, Bliskog Istoka i iz Sjeverne Afrike (MENA-e) da se umreže s donosiocima odluka i vodećim profesionalcima iz regionalne i međunarodne filmske i televizijske industrije.\n Podnosioci prihvaćenih prijava bit će obaviješteni o rezultatima i pozvani da predstave projekte ovogodišnjem odboru međunarodnih emitera i istaknutih profesionalaca koji će u Sarajevu odlučivati \u200b\u200bo pobjednicima. Njima će biti osigurana sredstva za produkciju dokumentarca i podrška za emitovanje, distribuciju, prikazivanje i prodaju širom svijeta.\n Al Jazeera Documentary Industry Days @ AJB DOC je prvi put održan 2022. godine, a postigao je značajan uspjeh baveći se širokim spektrom tema kroz 32 projekta iz 21 zemlje koji su nudili autentično pripovijedanje i obećavajući kinematografski pristup prikazivanja stvarnosti.\nAJD Industry Days @ AJB DOC se dešava istovremeno s Festivalom dokumentarnog filma Al Jazeere Balkans (AJB DOC), koji je prepoznat kao jedinstvena platforma za TV-dokumentarce u regiji i svijetu. AJB DOC Film Festival bit će održan od 8. do 12. septembra 2023. godine.', 'Platno baroknog majstora Petera Paula Rubensa, koje prikazuje portret muškarca kao boga Marsa, bit će ponuđeno na aukciji u Sotheby’su u New Yorku, javlja dpa.\n Djelo za koje se očekuje da će biti prodano na aukciji, zakazanoj za 16. maj, za iznos od 20 do 30 miliona američkih dolara prikazuje nepoznatog muškarca u odjeći boga Marsa: ogrtaču od lavlje kože s kopljem, sjajnim oklopom i kacigom.\n Djelo je naslikano 1620. godine, nedugo nakon Rubensovog povratka iz Italije, gdje su ga inspirirali majstori poput Tiziana.\nSlika predstavljena javnosti pred prodaju\n Portret čovjeka kao boga Marsa dolazi iz privatne američke zbirke u vlasništvu Marka Fischa i Rachel Davidson.\n Nakon 30 godina braka par se razveo, a njihova kolekcija sada je na aukciji. Potencijalni kupci su privatni kolekcionari i muzeji.\nPred prodaju djelo je bilo izloženo u Londonu i Bruxellesu, a prethodno je slika dugo godina bila izložena u Metropolitan Museum of Art u New Yorku, prenosi Hina.', 'Američki jazz pijanista, kompozitor i dirigent Ahmad Jamal preminuo je u 93. godini, objavili su francuski i američki mediji.\n Smrt velikog muzičara za The Washington Post je potvrdila njegova supruga Laura Hess-Hey, prenijela je Beta.\n Rođen 1930. godine kao Frederick Russell Jones, islam je prihvatio u 20-oj godini.\n Jamal \u200b\u200bje utjecao na druge poznate jazz muzičare, kao što su trubač Miles Davis i pijanista McCoy Tyner. Osvojio je nekoliko nagrada tokom svoje karijere, duge sedam decenija.\n Proglašen je vitezom umjetnosti i književnosti Francuske 2007, a deset godina kasnije osvojio je i nagradu Grammy za cjelokupnu karijeru.\nKarijera duga sedam decenija\n Karijeru je počeo 1940-ih tokom be-bop revolucije i pomogao privlačenju šire publike na jazz nastupe.\n Album Ahmad Jamal at the Pershing: But Not for Me, objavljen 1958, označio je početak njegovog uspjeha.\n Njegov stil je, kako je opisivano, zasnovan na iznenađenju, prekidima, upotrebi tišine, sa romantičnim akcentima, i dinamičnim i laganim dijelovima.\n Američki mediji su prošle godine ocijenili da je „Jamalov muzički koncept bio velika inovacija tog vremena, čak i ako je njegova smjela originalnost izmakla mnogim slušaocima“.\nJamal je u jednom intervjuu prošle godine rekao da se „razvija svaki put kad sjedne za klavir“, priznajući da „uvijek ima nove ideje“.', 'Veliki glumac Vincent Price jednom prilikom je rekao svom kolegi Dennisu Hopperu da će biti odličan negativac. Hopper mu je na to odgovorio da želi glumiti uloge glavnih junaka, a Price ga je odgovorio od toga rekavši mu da o njima niko ne priča. I istina, Hopper je poslušao savjet, te se profilirao u “dežurnog negativca” nastupivši u mnoštvu filmova tokom svoje dugogodišnje karijere (Blue Velvet Davida Lyncha, Speed Jana de Bonta, Waterworld Kevina Reynoldsa) koja je prekinuta smrću glumca 2010. godine. Jedan od negativaca koje je uprizorio Hopper, a kojim se baš i nije proslavio, bio je Kralj Koopa u filmu Super Mario Bros. iz 1993.\n Nastao kao adaptacija istoimene popularne videoigre, film Super Mario Bros. ispao je žrtva pokušaja holivudskih moćnika da profitiraju na prepoznatljivom brendu igrice koja se pojavila još sredinom ‘80-ih godina prošlog stoljeća. U tome nisu uspjeli, te se film pretvorio u box office flop koji su kritičari “sahranili”.\n Igra je nastala pod okriljem japanske kompanije Nintendo, koja pored toga što programira videoigre, također radi i na izradi igraćih konzola. Kompanija se proslavila igrom Donkey Kong iz 1981, dok ih je igrica Super Mario Bros. iz 1985. proslavila na svjetskom nivou.\n Ujedno prva u ekspanzijama koje će uslijediti tokom godina, Super Mario Bros. postaće prema publici najbolja i najvoljenija igrica. A svakako i jedna od najprodavanijih ikada sa 58 miliona prodanih primjeraka.\n Kreatori igrice Shigeru Miyamoto i Takashi Tezuka znali su da će ugođaj igrača biti potpun samo onda kada radnju igre prati i muzika, te su angažovali Kojia Kondoa da komponuje muzički podlogu. Koji Kondo ne samo da je u potpunosti uspio u svom zadatku, već je stvorio muziku koja je s godinama postala prepoznatljiva sama po sebi, iako se veže uz igru.\nOda Game Boyu\n Igrači u igrici upravljaju titularnom braćom vodoinstalaterima, Mariom i(li) Luigijem, koji kreću u pohod kroz Kraljevstvo Pečuraka provlačeći se kroz cijevi, trčeći i skakućući, udarajući u kockice iz kojih izlaze Gljive od kojih postaju veći ili dobiju druge moći (“Cvijet” je značio “pucaljku”, “Zvijezda” – nepobjedivost), sve da bi spasili Princezu od zle kornjače Kralja Koope (Bowsera).\n Super Mario Bros. se igrao na Nintendovim konzolama do 1989. (i dalje naravno) kada na scenu stupa Game Boy, igraća konzola koja je mogla “stati u džep”, čime je bila daleko primjenjivija i lakša za igru.\n Generacije odrastale ‘90-ih godina prošlog stoljeća dobro znaju šta je značilo imati Game Boy, čudesnu spravu na kojoj su se satima i satima igrale razne videoigre, a najviše Super Mario. Nije baš bio slučaj da je svako imao Game Boy, te se jedan dijelio na više igrača i po nekoliko dana, a nekad i samo po nekoliko sati. Također je postojala i opcija sa i(li) bez adaptera za struju, baterijama (koje su bile luksuz), ali i svojevrsnim napravama poput tzv. akumulatora koji bi se spojio na Game Boy. Svako se snalazio na svoj način, ali kada biste jednom počeli da igrate, sati su prolazili kao minuti.\nNakon 30 godina\n Hollywood ne bi bio Hollywood da se još jednom nije okušao u adaptaciji videoigre Super Mario Bros. To će se i desiti tačno 30 godina nakon propalog pokušaja igranog filma. Ovoga puta, Illumination kao animacijski odjel filmskog studija Universal, napravio je nevjerovatnu stvar sa CGI animiranim filmom The Super Mario Bros. Movie (Super Mario Braća, 2023) udruživši se sa kompanijom Nintendo i tvorcem igrice Shigerujem Miyamotom.\n CGI animirani film The Super Mario Bros. Movie ne samo da ostaje vjeran izvornom materijalu već ga nadograđuje i transcendira sa nevjerovatnim stilom i iznimnom pripovjedačkom vještinom.\n Svi sitni detalji iz igrice, svih njenih iteracija i ekspanzija, vješto su utkani u tkivo animiranog filma da je prosto uživanje posmatrati sve te silne doskočice koje će vam se otkrivati same od sebe vodeći radnju naprijed.\n Vodoinstalaterski dvojac iz Brooklyna, Mario (glas Chrisa Pratta) i Luigi (glas Charlieja Daya), dospjet će u čudesnu zemlju gdje će se morati dokazati i pokazati hrabrost. Nakon što se razdvoje i prođu kroz različite cijevi, Luigi završi u ropstvu Bowsera (glas Jacka Blacka), a Mario (suprotno od narativa igrice) udružuje se sa Princezom Peach (glas Anyaje Taylor-Joy) iz Kraljevstva Pečuraka, kako bi spasio brata.\nDigitalni lutkari\n Ne samo da su digitalni lutkari Aaron Horvath i Michael Jelenic, sa armijom ljudi iza sebe, uspjeli da iznimno deskriptivan scenarij Matthewa Fogela (Minions: The Rise of Gru, 2022) pretvore u nevjerovatne pokretne slike, već su uz kreatora izvornog materijala Miyamotoa učinili da svijet igrice oživi u svim svojim sitnim detaljima.\n Posuđujući od još nekih drugih popularnih igrica, poput Donkey Konga i Mario Karta kao najreprezentativnijim, The Super Mario Bros. Movie isijava i srcem kuca sa CGI animacijom neviđene ljepote.\n Kako se očekivalo, uspješno je startao u kinima pri čemu je u produženom prazničnom vikendu u SAD-u, zaradio 200 miliona dolara, te tako postao daleko najuspješniji porodični film u skorijem periodu. Ujedno je ostvario i najbolji debi jednog animiranog filma sa (do sada) totalnom svjetskom zaradom od preko 375 miliona dolara.\nOpet, što bolja prođa na box officeu, to je više i izgledniji nastavak. Nastavak koji će zasigurno doći, samo je pitanje kada i kako. A uposlenici Illuminationa kao pravi digitalni lutkari znaju da umjetnost ne treba požurivati.', 'Prije tačno 20 godina u Rotterdamu je predstavljen Remake, debitantski film reditelja Dine Mustafića, čija se radnja zasniva na tragičnoj porodičnoj priči scenariste Zlatka Topčića. Scenarij paralelno prati priču oca i sina za vrijeme Drugog svjetskog rata ‘40-ih godina te vrijeme opsade Sarajeva ‘90-ih, kada ih u razmaku od 50 godina u dva različita rata zarobe ustaše i četnici. Iako je snimanje počelo 2001. godine, scenarij, ili bar njegova prva verzija, godinama je skupljao prašinu i čekao da ugleda svjetlo dana.\n „Krajem ‘90-ih trajala je velika polemika vezana za neki scenarij o opsadi Dubrovnika kojeg je spretni Veljko Bulajić donio u Sarajevo – nakon što ga je odbio Franjo Tuđman, a on zamijenio toponime, pa umjesto Srđa upisao Trebević – nudeći vlastima film o epopeji najduže opsade u modernoj historiji“, prisjeća se Topčić.\n Dodaje kako je Bulajić, želeći povećati šanse i odagnati prigovore, ponudio saradnju na scenariju nekima od bosanskohercegovačkih autora koji su, vidjevši da tu zapravo nema ništa osim teme, listom odbijali učešće iako su im bili nuđeni izvanredni finansijski uslovi.\n „Dakle, još jedna fusnota u tradiciji našeg samopotcjenjivanja koja je, međutim, uznemirila kulturnu javnost, pa je Federalno ministarstvo kulture i sporta odlučilo da nekako umiri nezadovoljnike i raspisalo je anonimni konkurs za originalni filmski scenarij. Dobio sam prvu nagradu za scenarij Čovjek niotkud, što je bila preporuka da Forum, velika predratna produkcijska kuća, dobije značajna inicijalna sredstva za naš film. Taj je scenarij desetak godina čekao u ladicama (tadašnje) Televizije Sarajevo, ali svaki put je iz Centralnog komiteta dolazila naredba da se nauštrb tog projekta preko reda snimi drama nekog partijskog favorita, jednom o Gospi iz Međugorja, drugi put nešto drugo itd. Priču sam osavremenio i ona je završavala 1992. početkom agresije“, nastavlja.\n U jeku priprema za knjigu snimanja, Topčić prvih nekoliko stranica scenarija pokazuje Mustafiću, te zajedno odlučuju reagovati na vruće, odnosno reagovati umjetnički na temu minulog rata.\n „Ustvari, sinopsis Remakea sadržan je u jednoj mojoj ratnoj kolumni u Oslobođenju, gdje sam pisao o sudbini oca i sina kojima se unutar pola stoljeća desila slična sudbina, pa je prvi razmijenjen 1943. iz Jasenovca za ustaše, a drugi, pola stoljeća kasnije, 1993. s Kule za četnike. U tom trenutku odlučujemo da rizikujemo i od gotovine pravimo veresiju. Pišem sasvim novi scenarij umjesto onog već verificiranog, koji – takva mu je sudbina – nikada neće biti snimljen“, govori Topčić.\nJedan od najzahtjevnijih poslijeratnih filmova\n Remake uskoro dobija nagradu na anonimnom konkursu Ministarstva kulture Kantona Sarajevo, te uz brojne sponzore i producente Enes Cviko, direktor Foruma, zaokružuje finansijsku konstrukciju za jedan od produkcijski najzahtjevnijih domaćih poslijeratnih filmova.\n Uz debitante Mustafića i Topčića, prvi put su u svijet igranog filma zakoračili i Ermin Bravo, Mario Drmać, Ermin Sijamija i Helena Minić. Osim toga, u komponovanju muzike za film prvi put se okušao bh. muzičar Adi Lukovac. Jedna od najprepoznatljivijih scena Remakea jeste ona u kojoj Mario Drmać izvodi pjesmu „Il’ je vedro, il’ oblačno“, koju su zajedno snimili Lukovac i Emina Zečaj.\n Remake je, osim osvajanja brojnih nagrada i prikazivanja na festivalima širom svijeta, u godinama nakon svoje premijere zasluženo upisan u historiju domaće kinematografije kao jedan od najuspješnijih poslijeratnih bh. filmova, rame uz rame s Ničijom zemljom, za koju je reditelj Danis Tanović 2002. godine dobio prestižnog Oscara, te Quo Vadis, Aida, film koji je rediteljici Jasmili Žbanić osigurao nominacije za nagrade Oscar i BAFTA.\n „Mnogo toga u Remakeu zasnovano je na istinitim događajima“, opisuje Mustafić. „Neke od lokacija na kojima smo snimali ratne scene jesu autentične i odabrane su gotovo dokumentaristički. Trudio sam se slijediti autobiografske crte scenariste Topčića, njegova porodična iskustva i teške ratne godine koje su ostavile generacijske ožiljke duboko urezane poput istorijskog refrena nesreće“.\n Mustafić dodaje kako su željeli snimiti emotivan i etičan film koji želi preispitati vrijeme u kojem su živjeli.\n „Nismo pravili kalkulantski niti festivalski film, nije nas zanimao politički korektan film. Utisci nakon izlaska filma u kino distribuciju bili su pomiješani. Naime, dugo smo se mučili da film produkcijski završimo i to je dovelo do iscrpljenosti. S druge strane, film je bio izuzetno gledan, obarao je rekorde po broju posjetitelja, pa smo imali značajan i emotivan feedback publike“, prisjeća se.\nNestvarna tišina na premijeri\n Nedugo nakon što je prikazan u Rotterdamu, Remake je predstavljen domaćoj publici u sarajevskoj Skenderiji. Mustafić ističe kako je roterdamska i sarajevska publika u „nestvarnoj tišini“ gledala cijelo ostvarenje. Dodaje kako je bio pozitivno iznenađen zbog odjeka i interesa filmske javnosti za jedan film iz Bosne i Hercegovine na ratnu temu.\n „To pamtim kao karakteristiku projekcija i onda su naši razgovori poslije filma sa publikom bili intenzivni, dojmljivi, a neke reakcije ću vječno pamtiti kao ispunjenje smisla zašto smo radili taj film“, kaže Mustafić.\n Ističe kako je u debitantsko snimanje ušao kao 32-godišnjak s neutješnim osjećajem da se u Bosni i Hercegovini ništa ne odvija linearno i razvojno, već kružno i ponavljajuće. Otud zaključak da je sve što se događa samo remake nečega iz prošlosti.\n „Na filmu imamo jednu vrlo zanimljivu kvalifikaciju za filmove koji su snimljeni prije deceniju. Kad kažemo kako film lijepo stari, to znači da ga nije pregazilo vrijeme. I dalje je aktuelan i korespondira sa sadašnjicom. Uvijek se stresem kada mi gledaoci kažu kako je moj film Remake vizionarski jer iskazuje generacijski strah od ponovo ispričane i viđene priče, što je i naslov filma“, ističe.\n Ističe kako je sudbina Zlatka Topčića i njegovog oca Zaima samo jedna od transgeneracijskih trauma u nizu koju proživljavaju svi Bosanci i Hercegovci. Interesantno je kako se poseban akcenat u filmu stavlja na obične ljude, susjede koji su jedni drugima pomagali ne obazirući se na religijske i nacionalne pozadine jedni drugih. Mustafić smatra kako je od izuzetne važnosti pričati o ovim ljudima kroz različite vrste umjetnosti.\n „Plemenite i uzvišene ljudske geste i postupci se moraju pričati jezikom emocija, dakle umjetnošću. U vremenima zla i nasilja postojali su pojedinci koji su hrabrošću potvrdili da smo individualna bića koja se mogu i moraju oduprijeti kolektivnim histerijama i povišenoj temperaturi od kojih je čovječanstvo često oboljelo što je donijelo samo bijedu i smrt“, ističe Mustafić.\n‘Rat ubija i one koji misle da su ga preživjeli’\n Zatim se osvrće na kraj filma, koji je snimljen kao scenarističko/rediteljska intervencija u priči.\n „Nakon povratka u rat iz pariškog egzila u Sarajevo, pri napadu na srpski bunker, glavni junak filma Tarik naleti na svog predratnog prijatelja Miru. Sada srpski borac, s druge strane fikcije predratnoga prijateljstva, Miro izvlači osigurač iz bombe signalizirajući prstima domaći film i obojica ginu. Često sam bio napadan od svojih prijatelja kako je takav kraj filma defetistički i ne ostavlja nadu“, govori.\n Dodaje kako se s tim osjećajem tada, ali i sada, borio i bori te mu se teško odupire.\n „Još je njemački pisac Remark pisao kako rat ubija i one koji misle da su ga preživjeli. Većina moje raje boluje od PTSP-a, a i sam se liječim tako što ne želim to priznati. Od svih ratnih iskustava najgora je neizvjesnost i nemoć, čekanje da se ostvare nečije prijetnje. Zato i rijetko govorim o ratu u bilo kojem društvu, neugodno mi je, znam da me mnogi ne razumiju, mada me je to iskustvo trajno obilježilo kao čovjeka i umjetnika“, kaže Mustafić.\n Još jedna od bolnih činjenica koja je predstavljena u filmu jeste ona da ratni zločinci nakon završetka rata nastavljaju živjeti na slobodi, što je 20 godina kasnije itekako relevantan detalj.\n „Ratni zločinci koje se veliča kao heroje su upravo oni koji predstavljaju ono najgore što je društvo proizvelo. Samo su gori i od njih samih oni koji to čine, bez obzira da li su za političkom govornicom ili obiteljskim stolom. Ukoliko hitno ne pokažemo institucionalni kapacitet države, civilni i medijski pokret otpora nacionalističkom huškačima i fanaticima neće zaustaviti destruktivno zlo koje je pokrenuto višedecenijskim narativom revizionizma istorije i relativizacijom činjenica.\n Zbog toga se obraćam prije svega mladima i onim koji su odrasli u uslovima mira, pa nisu svjesni koliko je situacija kritična, koji su rizici i opasnosti po Bosnu i Hercegovinu, kako iznutra tako i spolja, da moraju nastojati nešto učiniti. Vjerujem da budućnost i mir ove zemlje nije zapisana u zvijezdama, već u nama, ljudima koji se moraju pokrenuti u nešto što nas vodi do mira, do mogućnosti da sve naše konflikte rješavamo na način koji će doprinijeti izgradnji jednog boljeg i pravednijeg društva“, kaže Mustafić.\n Obilježavajući 20. godišnjicu prvog zajedničkog filma, Mustafić i Topčić nastavljaju raditi na posljednjim pripremama za snimanje novih projekata.\n„Ovog puta u pitanju je stradanje Bošnjaka, ali i Hrvata, u Prijedoru. Scenarij Trake dobio je visoke ocjene na svim adresama kojima smo se obratili za podršku i polako se sklapaju produkcijski uslovi. Plan je da se film i serija od pet epizoda snimaju na proljeće i ljeto sljedeće godine“, zaključno navodi Topčić.', 'Međunarodni festival dokumentarnog filma Beldocs otvoren je večeras prikazivanjem filma Još jedno proleće autora Mladena Kovačevića u Domu omladine Beograda (DOB), javlja Tanjug.\n Pred početak prikazivanja filma u ispunjenoj velikoj dvorani DOB, selektor festivala Igor Stanojević se samo kratko obratio prisutnima, rekavši da su “iza nas dani koji su pogodili Beldocs porodicu i lično”.\n Stojeći na pozornici, dvadesetak članova Beldocs tima uhvatilo se za ruke i održana je minuta šutnje u čast ubijenima u Osnovnoj školi ”Vladislav Ribnikar” i kod Mladenovca i Smedereva.\n Kovačevićev dokumentarni medicinski triler Još jedno proleće (2022), o epidemiji velikih boginja u Jugoslaviji 1972. godine, sastavljen je od arhivskih snimaka, a priča je zasnovana na intimnim prisjećanjima naratora i protagoniste, doktora Zorana Radovanovića.\nBit će prikazano 100 filmova\n U okviru 16. Beldocsa do 17. maja bit će prikazano više od 100 filmova, a festivalske nagrade i priznanja bit će dodijeljeni 16. maja u kategorijama Međunarodni takmičarski program, Srpski takmičarski program, Kratki filmovi do 45 minuta i “Eurimage Audentia Award”.\n Prikazivanja filmova su u DOB-u, Jugoslovenskoj kinoteci, Muzeju Jugoslovenske kinoteke, Dvorani Kulturnog centra Beograda, Sinepleksu Ušće, Art bioskopu Kolarac, Centru za kulturu “Vlada Divljan” i Barutani.\n Dio programa bit će prikazan na platformi Beldocs Online i televiziji Insider.\nBeldocs će svečano zatvoriti 17. maja film Bojana Vinulovića i Renea Miškolcija Gru tu je, o reperu Daliboru Andonovu Gruu (1973-2019) u DOB-u.', 'Vrhovni sud Sjedinjenih Američkih Država presudio je protiv fondacije umjetnika Andyja Warhola, rekavši da djela koja je napravio koristeći fotografije drugih ljudi nisu imuna na tužbe za autorska prava.\n Presudom je potvrđena presuda nižeg suda u tužbi koju je pokrenula slavna fotografkinja Lynn Goldsmith u vezi s fotografijom pjevača Princea iz 1981. godine. Warhol je koristio sliku u svojoj seriji “Narandžasti princ” (Orange Prince), koja je uključivala 14 sitoštampi i dvije ilustracije fotografije olovkom, od kojih većinu nije autorizirao fotograf.\n Tada je časopis Vanity Fair angažovao Warhola da napravi sliku Princea koja će biti objavljena uz priču o harizmatičnom rokeru, uz priznavanje prava Lynn Goldsmith na izvornu fotografiju.\n Slučaj se pažljivo pratio u svijetu umjetnosti i industriji zabave zbog njegovih implikacija u vezi s pravnom doktrinom poznatom kao „poštena upotreba“, koja promiče slobodu izražavanja dopuštajući korištenje djela zaštićenih autorskim pravima pod određenim okolnostima bez dopuštenja vlasnika.\n Sudovi obično odlučuju ima li novo djelo “transformativnu” svrhu kao što je parodija, obrazovanje ili kritika.\n\nThe SCOTUS today handed down its long-awaited decision in the Warhol Foundation vs Goldsmith copyright infringement case involving Warhol’s Prince series based on Goldsmiths photo re the boundaries of fair use and when a work is an infringement vs a transformative use. pic.twitter.com/RlxHKn0vG1\n — Michael Kasdan (@michaelkasdan) May 18, 2023\n \nPoštena upotreba\n Žalbeni sud prethodno je preinačio odluku nižeg suda da je Warholova umjetnost transformirala Goldsmithin prikaz “ranjivog” muzičara u figuru “veću od života”.\n Žalbeni sud rekao je da su Warholove slike bile bliže prilagodbi Goldsmithine fotografije u drugom mediju nego njezinoj transformaciji.\n U presudi je navedeno da sudije ne bi trebale “preuzeti ulogu kritičara umjetnosti” razmatrajući njegovo značenje, već umjesto toga odlučiti ima li novo djelo drugačiju umjetničku svrhu i karakter od starog.\nSlika Andyja Warhola na sitotisku iz 1964. godine Shot Sage Blue Marilyn, u izložbenom prostoru Christie’s u New Yorku (Ted Shaffrey/The Associated Press)\n Posljednja presuda Vrhovnog suda o poštenoj upotrebi u umjetnosti bila je 1994, kada je rečeno da je parodija rap grupe 2 Live Crew na pjesmu pjevača Roya Orbisona „Oh, Pretty Woman“ pošteno koristila hit iz 1960-ih.\n Warhol se smatra vodećom figurom pop-art pokreta 1960-ih, koji se bavio kulturom slavnih i oglašavanjem. Djelovao je u nekoliko medija.\n Godine 2022. njegova sitoštampa Shot Sage Blue Marilyn, koja prikazuje glumicu Marilyn Monroe, prodata je za 195 miliona dolara, čime je postavljen rekord za najskuplje djelo američkog umjetnika prodano na aukciji.\nBogata karijera\n Andy Warhol bio je američki slikar, dizajner i filmski stvaratelj. Rođen je u Pittsburghu 1928. godine u porodici rusinskog porijekla.\n U prvoj polovici 60-ih godina postao je vodeća ličnost pop arta, umjetničkog pokreta koji se služi ikonografijom i printanim tehnikama masovne kulture. Prikaze predmeta masovne potrošnje umnožava i izvodi u sitotisku (Campbell-juha, Coca Cola, Brillo sapuni). Kasnije uvećava portrete super zvijezda poput Elvisa Presleya, Marilyn Monroe, Elizabeth Taylor, Muhameda Alija prikazujući ih u smjelim kromatskim kontrastima.\n Producirao je prvi album utjecajne rock-grupe Velvet Underground te pokrenuo reviju Interview i vlastitu televizijsku stanicu. U studiju “The Factory” snimao je avangardne, tzv. underground-filmove (“San”, “Djevojke iz Chelsea”, “Empire State Building”). Objavio je knjigu “POPism” i zbirku fotografija “America”.\nPreživio je atentat koji je na njega izvršila radikalna feministkinja Valerie Solanas nakon čega se nije nikada zdravstveno oporavio. Preminuo je u New Yorku 22. februara 1987. godine.', 'Kostimi, fotografije, pisma, više od 80.000 predmeta iz arhive Davida Bowieja poslano je u Muzej Viktorije i Alberta (Victoria and Albert Museum), koji će otvoriti posebnu lokaciju za tu namjenu u Londonu 2025. godine, prenosi AFP.\n Stvaranje Centra za proučavanje izvođačke umjetnosti Davida Bowieja, u istočnom Londonu, omogućit će pristup „kreativnom procesu muzičkog inovatora i kulturne ikone“, naveo je muzej.\n Taj centar će objediniti predmete uključujući rukom pisane tekstove, pisma, partiture, instrumente i nagrade, ali i kostime kao što su oni Ziggyja Stardusta iz 1972. godine.\n Arhiva umjetnika koji je preminuo 2016. obuhvata i 70.000 fotografija i negativa fotografija.\nDonacija za muzej vrijedna 10 miliona funti\n „Muzej Viktorije i Alberta je sretan što postaje čuvar tih nevjerovatnih stvari iz arhiva i što može da ih predstavi javnosti“, izjavio je direktor muzeja Tristram Hunt.\n Prema njegovim riječima, Bowiejeve radikalne inovacije kroz muziku, pozorište, film, modu i stil nastavljaju da utiču na dizajn, vizuelnu kulturu, te inspiriraju modne kreatore, kao i mlađe umjetnike.\nCentar će biti otvoren zahvaljujući nasljednicima Davida Bowieja i donaciji od 10 miliona funti (oko 11,4 miliona eura) Fondacije porodice Blavatnik i grupe Warner, prenosi Beta.', 'Čajničko jevanđelje, nacionalni spomenik Bosne i Hercegovine, nakon restauracije i konzervacije u Srbiji vraćeno je u hram Uspenja Presvete Bogorodice u Čajniču, gdje se i čuva to dragocjeno i neprocjenjivo kulturno blago, potvrđeno je Feni iz Crkvene opštine Čajniče.\n Tim povodom će u subotu, u čajničkoj crkvi, nakon svete arhijerejske liturgije biti upriličena promocija restauriranog Jevanđelja.\n Čajničko jevanđelje je jedina srednjovjekovna rukopisna knjiga iz tadašnje Bosne, koja je do danas sačuvana u Bosni i Hercegovini.\nJevanđelje je prema osobenostima jezika datirano u rani 15. vijek, a nastalo je na tlu istočne Bosne. Čuva se u Čajniču i vlasništvo je Srpske pravoslavne crkve.', 'Raspad Jugoslavije i početak ratova na ovim prostorima početkom devedesetih godina prošlog stoljeća natjerao je desetine hiljada ljudi da spas od stradanja potraže daleko od svojih domova.\n Stotine bosanskih izbjeglica otišlo je prema Danskoj i drugim skandinavskim zemljama. Tokom 1992. godine u Kopenhagenu je stari brod Flotel Europa služio kao privremeni izbjeglički centar za stotine bosanskih izbjeglica. Među njima je bio i 12-godišnji dječak iz Sarajeva Vladimir Tomić.\n Tomić je kasnije postao uspješan dansko-bosanski umjetnik, koji je svoja izbjeglička iskustva s broda pretočio u umjetnička djela za koja je dobio neke od najvažnijih evropskih nagrada. Diplomirao je na Odsjeku za medije na Kraljevskoj danskoj akademiji likovnih umjetnosti.\n Vladimir Tomić debitirao je kao redatelj 2009. godine dokumentarnim filmom Moja izgubljena generacija, koji je djelimično i autobiografski. Tomićev treći dokumentarac Flotel Europa prikazan je na festivalu Berlinale 2015. godine, gdje je film dobio i nagradu čitatelja novina Tagesspiegel. U septembru 2022. debitirao je romanom Flotel Europa u kojem je opisao lična iskustva iz četverogodišnjeg perioda provedenog na istoimenom brodu.\n Zbog ličnog izbjegličkog iskustva i profesionalnog rada, koji se temelji na borbi za ljudska prava, danski mediji ga smatraju važnim glasom na polju integracije stranaca, glasom novih izbjeglica koje pokušavaju u Danskoj ostvariti svoja ljudska prava.\n U intervjuu za Al Jazeeru Balkans Tomić kaže kako situacija s izbjeglicama koje dolaze u Dansku nije najbolja, jer se krše mnoga njihova prava.\n\nNakon dokumentarnog filma Flotel Europa, koji je prikazan 2015. godine, prošle godine ste objavili i istoimeni roman. Kakvi su utisci i koliko ste zadovoljni prijemom knjige kod danske publike?\n\n – Vlastiti rad je uvijek teško ocijeniti jer onaj koji ga pravi je rijetko dovoljno objektivan. Rekao bih da sam još uvijek u procesu, recimo tako, varenja vlastitog dijela, mada sam i ja najveći kritičar svog rada, tako da u stvari nikada u potpunosti nisam zadovoljan. Moja urednica kaže da je zadovoljna romanom i kritikama koje su došle od novina i publike. Ovo je moja prva knjiga tako da nisam baš upoznat sa tim svijetom, a iz iskustva znam da je svaka umjetnost često ispunjenja jednom vrstom borbe i procesa stvaranja, pa onda svih tih nemilih poslova poput promocija…\n Ne zanemarujući kvalitet rada, što je osnovna stvar da jedan rad bude uspješan, svejedno je popularnost nešto što ovisi i o vremenu i mjestu, tako da je često i relativan. Međutim, to što mi je poznato je da nakon filma Flotel Europa 2015. godine, pa čak i nakon dodjeljivanja dviju nagrada na Berlinaleu iste godine, i mnogim nagradama na drugim festivalima širom Evrope, film u Danskoj nije doživio veliki uspjeh, niti je bilo velikih kritika u novinama. Barem ne prvih nekoliko godina. Interesantno.\n\nImate li nekih kontakata s izdavačima s Balkana, postoji li mogućnost da uskoro dobijemo prijevod knjige na naš jezik?\n\n – Imam kontakte u Bosni i Hercegovini i Hrvatskoj, a na drugima radim. Trenutno se radi probni prijevod na engleski.\n\nU svojim javnim nastupima u danskim medijima često koristite lično ratno iskustvo iz Bosne i Hercegovine kako biste upozorili građane Danske šta se može desiti kada vlast u ruke dobiju nacionalisti. Koliko Danci mogu shvatiti takve poruke i upozorenja?\n\n – Iz nekog razloga mi se čini da mnogi ljudi sa naših područja teže shvataju takve poruke (o nacionalizmu), nego recimo mnogi Danci iako bi valjda trebalo biti obratno nakon rata devedesetih. Sve mi to govori da su nacionalisti u stvari dobili dobrim dijelom ono što su htjeli. Svoje lično iskustvo, u stvari, koristim i u mnogim filmskim i drugim radovima koje stvaram, tako da nastupati u medijima, za mene je obično onako kako bih otprilike napisao priču za roman, osim ako se radi o intervjuu kao recimo ovdje. Najbolje poznajem lični materijal i takav izraz. Zato mi je i poteško odgovarati na pitanja iz ovakvog ugla gdje se trebaju uzeti cijela istraživanja jednog društva i šire. Zato ću probati što više ostati pri ličnom iskustvu.\n\nJačanje desničarskih i nacionalističkih stranaka u Evropi posljednjih godina ponovo je u trendu. Kako gledate na to i kojim putem ide EU?\n\n – Balkan je ogledalo Evrope. Sve što na području Balkana bukti, na Zapadu tu i tamo tinja, ali za veću vatru potreban je i veći sklop okolnosti. U mnogim slučajevima je u bogatim zemljama Zapada, demokratija kao forma uprave pokazala da je moguće izbjeći nacionalističke ekstreme, međusobne ratne konflikte ili barem građanske ratove, time što se fokusiralo na višepartijske sisteme, poštivanje pravosuđa i zakona, investicije i fokusom na školovanje, socijalno osiguranje, prosperitet i ekonomiju (rezultate). To što su izbjegli pokolj kod kuće ne znači da su zapadni demokratski sistemi samo dobri i da mnogi ljudi nisu ostali zapostavljeni.\n Najveći problem kod nacionalističkih stranaka je taj što oduzimaju mnogo više jednom društvu nego što nude. Zato i mogu da opstanu samo u jednoj vrsti haosa. One se održavaju u životu gajeći strah i mržnju prema drugima, a društvo koje se formira u strahu i mržnji nije progresivno društvo ni na koji način. Međutim, mnogo je interesantnije zapitati se kako dolazi do formiranja takvih stranaka u demokratskim, poprilično bogatim, zapadnim zemljama.\n Ono čega nismo dio i što isprva ne utiče mnogo na naš život, lako zaboravljamo da uopšte i postoji. Pri tome se mnogi čude zašto socijalne četvrti Pariza gore, zašto pobjeđuju nacionalisti nekim dijelom Evrope i zašto se tu i tamo formiraju grupacije koje nas podsjećaju na fašističke pokrete iz Drugog svjetskog rata… Jedan od više okolnosti je da se srednja klasa u mnogim zapadnim zemljama ekonomski relativno obogatila i otisnula od donje klase koja je ostala bez mogućnosti za progresom, pa zatim i nadom. Klasa, koju je klasa bogatih uvijek ignorirala i iskorištavala, danas je ignorirana i omalovažena od onih kojim je najbliža, srednjoj klasi. Njihovu beznadežnost pritom iskorištavaju demagozi i oportunisti, populisti raznih vrsta.\n Kojim putem ide EU, ne mogu da odgovorim, ali mogu reći da su krize kao Brexit i one poslije, stavile mnoge stvari u perspektivu. Ako zamišljamo kolektivizam u Evropi, moramo da ga zamislimo sa onima koje smo zaboravili i sa novim reformama koje će da se okrenu ka cijeloj zajednici, ne samo odabranim grupama i pojedincima. Uz to, Evropa nije sama na svijetu. Bez rada na sporazumima globalno, postoji velika šansa ne samo da odemo u treći svjetski rat, već kolektivno svi nestanemo sa ove planete, bilo to zbog nuklearne, klimatske ili neke pete kataklizme.\n\nDesnica je u usponu i u skandinavskim zemljama, pogotovo u Švedskoj, gdje danas imamo Švedske demokrate kao neizbježan faktor u vođenju zemlje. Do prije nekoliko godina mnogi su tvrdili da takav razvoj situacije nije moguć u tako razvijenim i liberalnim državama. Kako je do toga došlo?\n\n – Naravno da je moguć. Danske nacionalističke partije su u velikom usponu još od devedesetih. Naročito je u usponu Danska narodna partija (DF), koja je sjedila u samoj vladi više godina, ali nikada nije uzela odgovornost upravljanja državom. Jednostavno je našla „fotelju“ i držala se nje. Tek ovih godina vidimo raspad i krize u tim nacionalističkim partijama kao DF, ali ne zato što njihova politika nije popularna u narodu, već zato što su velike partije kao Socijaldemokrati i drugi preuzeli gotovo u potpunosti njihovu, dobrim dijelom ekstremnu politiku. Time su velike partije gotovo eliminirale parlamentarnu ekstremnu desnicu, ali su pri tome same napustile neke od svojih ideala i postale ekstremnije što se tiče politike prema izbjeglicama, strancima, pa čak i Dancima sa roditeljskim porijeklom iz drugih zemalja.\n Dok je Danska već decenijama prolazila kroz te promjene i faze, u Švedskoj je bio drugi odnos prema nacionalistima – nešto kao nulta tolerancija prema desničarskim ekstremima. Međutim, to se očigledno nije podudaralo s tim što se godinama istovremeno događalo u društvu. Za mene pojava njihovih nacionalista u politici nije došla kao šok, kao što je došla za mnoge. Došla je više kao nemila vijest koju sam iščekivao.\n\nKako gledate na budućnost Evrope i u kojem smjeru će otići ova situacija u kojoj imamo sve jače retrogradne snage?\n\n – Situacija će otići u smjeru u kojem kolektivno dozvolimo da ode. Imamo iskustva sa tim šta se desilo zajednici kao Jugoslavija. Raspala se na najgori mogući način, jer smo kolektivno to dozvolili. Brexit i krize poslije su nas podsjetile baš na to. Za jedinstvo se mora boriti.\n\nU knjizi Flotel Europa opisujete svoja izbjeglička iskustva po dolasku u Dansku. Vidite li neke sličnosti u postupanju prema izbjeglicama u Danskoj danas u odnosu na period kada ste Vi stigli?\n\n – Sličnost bi bila djelimično to što su bosanske izbjeglice bile pod za nas specijalno napravljenim zakonom tzv. zakonom za Jugoslovene, koji nas je stavio u jedan vakuum, jer smo živjeli u centrima odvojeni od društva i bez prava na bilo kakvu vrstu integracije. Takozvani paragraf 15a je značio da nismo imali prava na školovanje, rad itd. Međutim, svejedno su se neki političari poslije nekoliko godina izborili za naše pravo integracije.\n Strašne stvari se trenutno događaju na tom frontu i to nije direktno ni sa strane ekstremne desnice, već sa strane centralnih partija Venstre (liberali) i Socijaldemokrata. Sirijci i mnoge druge izbjeglice svakodnevno bivaju deportirani, i to često na silu, u države iz kojih su pobjegli i za koje međunarodne organizacije za ljudska prava imaju dokaze da nisu sigurne, posebno ne za te izbjegle osobe koje su često opozicija vladajučih režima. Dok istovremeno primaju i direktno integrišu izbjeglice iz Ukrajine, što nije pogrešno, već je diskriminirajuće prema izbjeglicama iz drugih zemalja. Postoje izbjeglički centri za deportaciju gdje bukvalno osobe propadaju psihički i neki od njih pokušavaju da izvrše samoubojstva. Familije bivaju rasturene time što npr. jedan roditelj ili čak potomak dobije odbijenicu na produžen boravak.\n\nDokumentarni film i knjiga objavljeni su u trenutku kada je Evropu potresala najveća migrantska kriza. Kako gledate na tu krizu i da li su evropske zemlje, prije svega one najbogatije zemlje Unije, odgovorile na krizu na pravi način?\n\n – I dan danas se svakodnevno dave ljudi u pokušaju da pređu u Evropu. Šta reći više? Dok sam se prošlo ljeto vozio taksijem kroz Napulj na putu ka mondenskom ostrvu Ischia, gdje ću provesti raspust sa porodicom, nakon što smo posjetili venecijanski Bienale, gledao sam ljude kako spavaju po ulicama i parkovima u gomilama smeća, policiju kako ih hapsi, kako rove po kantama… I dok sam na telefonu gledao vijest o ubojstvu davljenjem jednog migranta od običnog italijanskog civila na ulici u po bijela dana, gadio sam se sam sebi. Taj osjećaj me prati već dugo, no u ovim situacijama je sve samo tako direktno i očito. Ne pokušavam se ovim ni izdići ni očistiti, samo konstatujem gdje smo. Na Balkanu, pa i u Danskoj, često sam bio u sličnim situacijama. Hoću da kažem: uvijek se može biti pragmatičan i argumentirati da Evropa jednostavno ne može da podnese tolike količine ljudi ili šta već, ali to dok izgovaramo istovremeno znamo da mi nismo ti ljudi o kojim govorimo i da se u stvari bojimo gubljenja našeg konformizma.\n\nVaši dokumentarni filmovi Eho, Izgubljena generacija i Flotel Europa u Danskoj, ali i u nekim drugim zemljama doživjeli su sjajne reakcije kritike i publike, osvojili ste brojne nagrade… Zašto su takvi sjajni filmovi prošli slabo popraćeni na Balkanu, prije svega u Bosni i Hercegovini, iako je tema tih filmova direktno vezana za Bosnu i Hercegovinu?\n\n – Flotel Europa je nagrađen u gotovo svakoj (republici) bivše Jugoslavije, danas zemlji, a prikazan je u svakoj, tako da je, iako gotovo nepoznat film u mainstreamu, opet uradio ono što je za mene velika stvar. Flotel Europa je ujedinio naše ljude, one naše prave ljude, ne nacionaliste – njih niko ne može ujediniti, zato i ne znaju voditi ljude i države. Samo zavoditi.\n\nKoliko uspješni i realizirani ljudi u inostranstvu, poput Vas, mogu učiniti na povezivanju balkanskih zemalja s najrazvijenijim evropskim zemljama, pogotovo na kulturnom i obrazovnom planu? Da li Vas je ikad neko iz zemalja bivše Jugoslavije pozvao da sarađujete ili pomognete na tom planu?\n\n– Festival Pravo Ljudski u Sarajevu ima posebno mjesto u mom srcu. Ta ekipa me je stvarno ne samo oduševila, već vratila dio onog ratom izgubljenog grada u kojem sam se rodio i dobrim dijelom formirao. Imao sam privilegiju da predajem na više filmskih radionica koje su dovodile mlade iz raznih dijelova Bosne i Hercegovine, pa i šire, da se druže i uče kroz film. Nadam se da ću uskoro opet doživjeti tako nešto. Pri tome sjajni festival Dokufest iz Prizrena, gdje sam učestvovao u sličnim radionicama. Krak, Bihać je isto jedno mnogo dobro i progresivno mjesto. Ima tu još štošta na Balkanu.', 'Nakon prethodnih uspješnica Kada dan nije imao ime i Bog postoji, zove se Petrunija, makedonska rediteljica Teona Strugar Mitevska ponovo je udružila snage sa bosanskohercegovačkom scenaristkinjom Elmom Tataragić, nastavljajući dugogodišnju saradnju. Uspjeh nije izostao ni ovog puta.\n Njihovo najnovije ostvarenje – film Najsretniji čovjek na svijetu – svjetsku premijeru je imalo na Venecijanskom filmskom festivalu gdje je publika film ispratila dugim ovacijama. Nakon uspješnog festivalskog života, koji je uslijedio nakon toga, film Najsretniji čovjek na svijetu od 9. marta stiže i u bosanskohercegovačka kina.\n Tim povodom, Strugar Mitevska je za Al Jazeeru govorila o procesu rada na ovom filmu, važnosti i neophodnosti suočavanja s prošlošću, kao i saradnji sa Elmom Tataragić.\n\nSa kakvim emocijama dočekujete bh. premijeru, naročito ako uzmemo u obzir da je većinski dio ekipe filma upravo iz Bosne i Hercegovine?\n\n – Ova premijera nam je na neki način najvažnija. Mnogo smo uzbuđene – i Elma, i ja.\xa0Mislim da smo napravile veoma važan film, naročito u perspektivi dešavanja u Ukrajini. Znam da neće biti svakome lako pogledati ga, ali film je prožet humorom i u njemu ima dosta čovječnosti, tako da nadam se da će publika reagovati dobro i otići pogledati film.\n\n\nKakve su bile dosadašnje reakcije publike?\n\n – U Veneciji je, naprimjer, bilo veoma interesantno. Nakon projekcije mi je prišao jedan čovjek i rekao: “Ovaj film je moja priča”. Na moje pitanje kako, objasnio je da je bio ranjen i da ga je Crveni krst odveo u Italiju gdje je i ostao.\xa0Onda mi je rekao da ne zna kako bi se osjećao kada bi se sreo sa čovjekom koji ga je ranio, no nakon pet minuta priče o tome šta mu se dogodilo i analiziranja situacije rekao je da to “možda i ne bi bilo loše”, jer bi htio da mu postavi neka pitanja da bi u konačnici zaključio da bi “jako želio da ga sretne”. To su trenuci u kojima shvatiš sve.\n Mi smo napravili ovaj film da bi počeli razgovor, jer je na nas taj rat jako utjecao, promijenio je tok naših života. A nikada nismo imali mogućnost razgovora, kao naprimjer ljudi u Njemačkoj ili Južnoj Africi. I upravo smo s tom idejom radili film, idemo da se konačno pogledamo i počnemo da razgovaramo. Dakle, ne moramo se slagati oko svega, ali važno je razgovarati.\n\nNajavljen kao antiratni film, s radnjom smještenom u sadašnjost, donosite zanimljiv pogled na ratnu traumu prožet crnim humorom sa glavnim protagonistom koji zapravo traži oprost. Koliko nam je on neophodan da bismo krenuli naprijed kao društvo i u kojim je okolnostima zapravo moguć?\n\n – Mislim da je esencijalan, da je jedini način da krenemo naprijed i izgradimo budućnost. Nisam psihijatar, niti psiholog, ali smo mnogo istraživali dok smo pisali scenarij i mislim da je suočavanje jedini način.\xa0Možda je oprost nemoguć, ali razgovor je neophodan.\n\nS obzirom na to da je film nastao po istinitoj priči (scenaristkinja je svoju intimnu priču pretvorila u scenarij) koliko je odgovornost rada na filmu bila veća?\n\n – Ja sam iz Sjeverne Makedonije i na početku mi je to bio veliki problem, pitala sam se “zašto ja?” i “ko sam ja da ispričam tu priču?”. Otprilike, ta neka autocenzura je bila moja najveća prepreka, trebalo mi je vremena da duboko uđem u problematiku situacije da bi u jednom momentu rekla: “OK, mogu to da uradim, rat u bivšoj Jugoslaviji na neki način jeste i moja priča”.\nInsert iz filma ‘Najsretniji čovjek na svijetu’\n Tokom priprema za rad na ovom filmu, mnogo smo istraživali i uzimali svjedočenja iz cijele Bosne i Hercegovine, taj proces je trajao dvije godine. Kako sam dublje ulazila u tematiku, više sam shvatala koliko ne znam, koliko malo znam o tome šta se stvarno desilo i kolika je kompleksnost cijele te tematike. Ali Elma je odlučila da od svih reditelja ja mogu da ispričam tu priču. To je njena priča i dala mi je to pravo. Tada sam shvatila da je to veliki dar, povjerenje i odgovornost da nešto što je toliko privatno uradiš na najodgovorniji i najiskreniji način.\n Zbog toga smo puno radili, a tokom procesa je mnogo priča i svjedočenja koja smo čule iz svih dijelova Bosne i Hercegovine integrirano u sam scenarij. Rad na ovom filmu je bila čista kolaboracija. Priča je to Zorana i Asje, ali da bi razumio kontekst priče, sporedni likovi postali su toliko važni da su preko svojih ličnih iskustava našli dio u samom scenariju.\n\nOdakle ideja da kroz koncept ‘speed datea’ ovu temu učinite još pristupačnijom publici?\n\n – Kada smo odlučile da napravimo film, u jednom momentu smo razmišljale o tome šta je najuniverzalnije, šta je to sa čim bilo ko na svijetu može da se poveže, bez obzira na to odakle je i gdje živi. Mnogo je filmova na temu rata, pa smo htjele napraviti nešto savremeno, nešto sa čime se svako može povezati. Onda je Elma rekla kako je tema ljubavi univerzalna, svi traže ljubav, i došla na ideju da to bude speed date. I očigledno je to istina, inače film ne bi bio distribuiran u toliko zemalja.\n\nRiječ je o nastavku dugogodišnje saradnje sa Elmom Tataragić. Šta je ono ključno što vas spaja i kako biste opisali vaš kreativni autorski proces?\n\n – Naći pravog saradnika nije laka stvar, kao što nije lako naći pravog partnera. Mislim da je u našem radu najvažnije to što nikad nije pitanje ega, već uvijek radimo na suštini ideje. Sve što radimo je u funkciji filma koji u tom momentu pokušavamo napraviti.\n Interesantno je i to što uvijek slušamo jedna drugu. Osim toga, mi zajedno kreiramo, pišemo, brišemo… Funkcionišemo i radimo tako da ponekad ne znamo šta je koja uradila. Nadopunjujemo se i mislim da je to ključni razlog uspjeha naše saradnje. Imamo zaista predivnu saradnju koja očigledno život znači.\nTeona Strugar Mitevska (Ivan Blažev / Ustupljeno Al Jazeeri)\n\nFilm je nastao u koprodukciji Sjeverne Makedonije, Hrvatske, Slovenije, Danske, Belgije i Bosne i Hercegovine. Koliko su kreativne saradnje iz regije i koprodukcije važne i da li one regionalnu kinematografiju čine jačom?\n\n – Ranije nisam vjerovala u regionalne koprodukcije, a sada shvatam da je to esencijalno, da to jača kolaboraciju, jača razumijevanje…\xa0Kad počneš da radiš sa nekim iz regije, shvatiš koliko smo slični, koliko se razumijemo u svakom pogledu i onda je ta saradnja još jača. Naravno, zapitate se i čemu taj rat. Veoma je interesantno kako umjetnost uvijek ide ispred politike.\n\nNajsretniji čovjek na svijetu\xa0već je osvojio nagrade na festivalima u Francuskoj, Atini, Portorožu i SAD-u. Šta one predstavljaju za dalji život i promociju filma?\n\n – Što sam više u ovoj profesiji, više shvatam da je najvažnije da ti film bude viđen, a našim malim kinematografijama nagrade pomažu da bi film bio distribuiran. Mislim da je važno da film nađe svoj put do publike i nagrade tu imaju značajnu ulogu. Ali umjetnosti se bavimo prvenstveno da ovaj svijet napravimo boljim, ne zbog ega ili nagrada i tu mi je taj odnos prema nagradama malo problematičan.\n\nKakvi su dalji planovi kada govorimo o promociji i distribuciji filma, a koji kada govorimo o Vašem daljem radu?\n\n – Sada promoviramo film u Bosni i Hercegovini, a nakon toga idemo na evropsku turneju po Francuskoj, Švicarskoj, Danskoj, Švedskoj, Italiji, Njemačkoj… Uporedo radim na sljedećem filmu sa Elmom Tataragić, čije je snimanje planirano sljedeće godine.\nEkipa filma ‘Najsretniji čovjek na svijetu’ (Ustupljeno Al Jazeeri)\n Film Najsretniji čovjek na svijetu bio je ovogodišnji kandidat Sjeverne Makedonije za Oscara.\n Glumačku ekipu, koju predvode Jelena Kordić Kuret i Adnan Omerović, između ostalih čine Izudin Bajrović, Vedrana Božinović, Irma Alimanović, Mona Muratović, Labina Mitevska, Ana Kostovska, Ksenija Marinković, Siniša Vidović, Nikolina Kujača i Kemal Rizvanović.\nDirektorica fotografije je Virginie Saint Martin, montažer Per K. Kirkegaard, kostimografkinja Monika Lorber, scenograf Vuk Mitevski, a casting direktorica Timka Grin.', "Odluka je donesena jednoglasno, sa 25 glasova za, čime je frontmen EKV-a, 29 godina nakon smrti, prvi put dobio adekvatno priznanje u gradu u kojem je proveo dio svog djetinjstva, prenosi portal Klix.\n “Milan Mladenović je arhetipska pojava na rock sceni bivše Jugoslavije. Njegovo djelovanje u velikoj je mjeri obilježeno i borbom protiv narastajućeg primitivizma krajem osamdesetih i početkom devedesetih godina prošlog stoljeća. Borio se za mladost koja je zenit doživjela pred početak mračnih ratnih godina”, stoji u prijedlogu koji je Gradskom vijeću uputio Toni Vukadin.\n U odluci se govorilo i o Milanovoj ljudskoj veličini koja se naročito pokazala tokom devedesetih godina.\nAntiratni angažman\n “Kada su svi nijemo šutili, Milan je na dodjeli nagrade za grupu godine rekao: ‘Nama je vrlo olakšano da osvojimo ovu nagradu, zbog toga što mnogi naši drugovi su morali da napuste ovu zemlju, a neki od njih ovog trenutka možda su živi, a možda i nisu živi – u Sarajevu, Zagrebu, Dubrovniku, Rijeci'”, naglašava se.\n Svoj antiratni angažman nastavio je kroz sastav “Rimtutituki” koji su činili brojni beogradski muzičari, a koji je nastao kao revolt zbog svih dešavanja u već tada bivšoj Jugoslaviji.\n Na nastup koji se trebao održati 1993. godine u Banjoj Luci odbio je doći iz protesta što je srušena banjalučka džamija Ferhadija.\nNakon svih dešavanja u Jugoslaviji, vidjevši da ne može pomoći, Milan je odlučio otići u Brazil, gdje je snimio svoj posljednji materijal Angel's Breath.", 'Radovi na restauraciji katedrale Notre Dame u Parizu, koja je oštećena u požaru 15. aprila 2019. godine, još nisu završeni ni nakon četiri godine.\n Očekuje se da će restauracija katedrale, koja datira iz 12. stoljeća i koja je poznata po klasičnom književnom djelu Victora Hugoa Zvonar crkve Notre Dame, biti završena do kraja 2024. godine.\n Katedrala Notre Dame poznata je širom svijeta po veličini, jedinstvenosti i značaju za svjetsku arhitekturu, prenosi Anadolija.\n Historijska građevina stara 860 godina, koja je jedan od simbola Pariza i koju posjećuju milioni turista iz cijelog svijeta, oštećena je u požaru 2019. godine čiji uzrok još nije poznat.\n Radovi na restauraciji Notre Dama, čiji su se toranj od 96 metara i krov srušili u požaru, i dalje traju.\nPrikupljeno 846 miliona eura donacija\n Za restauratorske radove prikupljena je rekordna donacija od 846 miliona eura od ukupno 340.000 donatora iz 150 zemalja.\n Očekuje se da će katedrala ponovo biti otvorena za javnost u decembru 2024. godine.\n Na gradilištu radi 500-ak ljudi, ali broj prelazi i 1.000, jer postoje ljudi koji rade i na mnogim drugim radovima u različitim radionicama širom zemlje.\n Postignut je značajan napredak kada je riječ o građevinskim radovima koji traju od ljeta 2021. godine.\n Prošle godine, tokom iskopavanja za obnovu tornja katedrale, koji je uništen u požaru, otkrivena je podzemna mreža cijevi od cigle koje su se koristile za grijanje u 19. stoljeću.\nU sredini ove mreže nalazio se dobro očuvan olovni sarkofag iz 14. stoljeća.', 'Više od stotinu fotografija italijanskog fotografa Enrica Dagninoa nastalih u periodu opsade Sarajeva našle su svoje mjesto u fotomonografiji Sarajevo 1992 – 1996.\n Ovaj značajni vizuelni dokument o gradu Sarajevu i njegovim građanima tokom opsade, popraćen Dagninovim bilješkama i crtežima iz tog vremena, a uz tekstove Džemila Hodžića, Nihada Kreševljakovića i Enrica Martíja, u sklopu Modula Memorije bit će predstavljen 27. aprila u 18:00 sati u Fondu Memorijala – Multimedijalni centar Kovači u Sarajevu.\n “Nervozan sam i sretan u isto vrijeme”, kaže Dagnino u razgovoru za Al Jazeeru, dodajući kako mu je rad na ovom projektu vratio mnoga sjećanja i iskreno priznajući da su mu osjećaji u ovom trenutku pomiješani.\n “Oduševljen sam što je Kuma International – lokalna organizacija posvećena vizuelnoj umjetnosti u postkonfliktnim društvima – objavila moj rad nakon više od 30 godina i što su mi Modul Memorije i Nihad Kreševljaković omogućili da ga predstavim u ovako značajnom kontekstu”, nastavlja.\n Dalje govori kako fotomonografija ne bi postojala bez Claudije Zini, direktorice organizacije Kuma International i urednice knjige, te njegovog prijatelja Enrica Martíja, koji su dugo insistirali na ovoj knjizi, prvoj o njegovom radu.\nMonografija ‘Sarajevo 1992 – 1996’ (Festival MESS – Ustupljeno Al Jazeeri)\n Govoreći o nastanku fotomonografije, Dagnino priča kako je tokom protekle dvije godine, s Martíjem – zamjenikom direktora fotografije u Associated Pressu i urednikom fotografije knjige, koji je također radio u Sarajevu tokom opsade – pregledao nekoliko hiljada fotografija iz arhive.\n “Djelo je, vjerujem, i danas relevantno, s obzirom na ono što se svakodnevno događa u Evropi i svijetu. Moramo biti oprezni pred konstantnim poricanjem istine”, ističe Dagnino.\n “Bilo je bolno gledati fotografije iz tog vremena, ali me obradovalo to što su me tokom nastajanja knjige kontaktirale mnoge Sarajlije. Nekolicina njih se prepoznala na fotografijama. Sjajnu podršku pružio mi je i moj dragi prijatelj Džemil Hodžić, koji je svojim tekstovima dao doprinos, a njegov entuzijazam i povjerenje u moj rad dali su mi snagu da nastavim. Svi ljudi koji su bili uključeni u rad na knjizi nestrpljivo čekaju promociju i veoma sam im zahvalan”, dodaje.\n\nKarijeru ste počeli u vrijeme pada Berlinskog zida i Baršunaste revolucije u Pragu, nakon čega dolazite na Balkan. Šta Vas je dovelo ovdje i kako ste u konačnici najduže ostali u Sarajevu?\n\n – Prvi put sam došao u Jugoslaviju 1989. godine, bio sam na Kosovu za vrijeme ustanka. Zaljubio sam se u zemlju, ljude i priču o raspadu Jugoslavije. Nakon Kosova, proputovao sam Sloveniju, Hrvatsku, Bosnu i Hercegovinu, Kosovo i Makedoniju. Pratio sam sukobe u regiji 11 godina, sve do NATO intervencije.\n U tom vremenskom periodu sam od 1992. do 1996. boravio u Sarajevu i drugim mjestima u Bosni i Hercegovini, radeći za medije i izvještavajući o ratu. Od svih mjesta, Sarajevo ima posebno mjesto u mom srcu.\nDvije žene pokušavaju sačuvati svoje stvari nakon artiljerijskog napada bosanskih Srba na njihovu zgradu; Marijin Dvor, maj 1992. (Enrico Dagnino / Ustupljeno Al Jazeeri)\n\nIzvještavali ste iz svih krajeva svijeta i nerijetko ste zbog svog rada bili hapšeni, pretučeni, prijećeno Vam je… Dogodilo Vam se to, između ostalog, i u Sarajevu, nakon svjedočenja brutalnosti Željka Ražnatovića Arkana. Je li bilo još takvih situacija tokom rada u Bosni i Hercegovini?\n\n – Hapšen sam nekoliko puta tokom rata u Bosni i Hercegovini. Arkanovci su me jednom prilikom zatvorili na Ilidži. Kod Olova me bosanska vojska, misleći da sam špijun, tri dana držala u baraci. Pustili su me zahvaljujući mom prijatelju, generalu Talijanu [Mustafa Hajrulahović], koji je garantovao za mene. Jednom su me u Prozoru uhapsili pripadnici Hrvatskog vijećea obrane [HVO].\n Ovakvi incidenti nisu svojstveni samo za Bosnu i Hercegovinu. Događali su se i tokom izvještavanja o sukobima u Kongu, Sudanu, Egiptu i drugim zemljama.\n\nJednom prilikom ste spomenuli da je za Vašu generaciju Sarajevo bilo prekretnica. U kojem smislu?\n\n – Na mnogo načina. Tada smo bili mladi i idealisti, možda čak i naivni. Bila je to prva opsada kojoj smo svjedočili. Kao mladi novinari, vjerovali smo da svojim radom možemo nešto promijeniti. Međutim, iskustvo iz Sarajeva naučilo nas je da je za promjenu političke volje u Evropi i Sjedinjenim Američkim Državama potrebno mnogo više od jedne fotografije ili news feeda.\n Uglavnom, odrasli smo u Sarajevu – kao muškarci i kao novinari. Tada sam imao 30 godina, ali mnoge moje kolege bile su mlađe.\nAzra Balta u dnevnom boravku generiše električnu energiju koristeći bicikl i akumulator (Enrico Dagnino / Ustupljeno Al Jazeeri)\n\nNakon koliko godina od završetka rata u Bosni i Hercegovini ste se prvi put vratili u Sarajevo? Sjećate li se tog trenutka i kako ste se osjećali tada?\n\n – U Sarajevo sam se prvi put vratio 2010. godine, na izložbu u Umjetničkoj galeriji Bosne i Hercegovine, koju je organizovao Centar Andre Malraux, a na kojoj je učestvovalo nekoliko fotografa koji su izvještavali tokom opsade.\n Sjećam se da sam bio očaran svjetlima grada, automobilima koji voze okolo, toplim kućama i tekućom vodom. Grad se vratio u život. Osjećao sam se nekako nadrealno.\n\nA danas? Kakva je Vaša percepcija Bosne i Hercegovine?\n\n – Dejtonski mirovni sporazum i dalje ima značajan utjecaj na ljude u Bosni i Hercegovini. Vrijeme je da država krene dalje i oslobodi se trostranačkog sistema.\n Nažalost, Bosna i Hercegovina i dalje doživljava “odliv mozgova”, jer obrazovani ljudi napuštaju zemlju. To je sramotno. Političarima treba biti prioritet dobrobit građana, briga o njima i ovoj lijepoj zemlji.\n\nČesto boravite u Sarajevu. Šta Vas veže za ovaj grad?\n\n – Imam mnogo prijatelja u ovom gradu, a često sarađujem s organizacijom Kuma International, kao i Warm Fondacijom i Akademijom VII.\n Sarajevo ima posebno mjesto u mom srcu, ovaj grad je jedan od mojih domova.\nPogled na Sarajevo, 1994. godina (Enrico Dagnino / Ustupljeno Al Jazeeri)\n\nKako biste definisali posao kojim se bavite? Šta znači biti ratni fotoreporter u 21. stoljeću?\n\n – Iako sam tokom cijele svoje karijere pratio ratove, ne smatram se ratnim fotografom, već fotoreporterom.\n Pored izvještavanja o sukobima, pokrivao sam niz drugih priča. Moj posljednji zadatak bio je izvještavanje o potresu u Turskoj. Osim toga, već duže od 30 godina, tačnije od 1991. godine, dokumentujem migracije u Evropi.\n\nŠta se od trenutka kada ste počeli karijeru do danas zapravo promijenilo?\n\n – Internet i digitalna fotografija potpuno su promijenili način snimanja i distribucije fotografija.\n\nNa koji način? Koje je izazove digitalna era donijela kada govorimo o fotoreporterstvu u ratnim zonama i koliko je ono važno danas?\n\n – Fotoreporterstvo je i danas nevjerovatno mnogo važno, jer pruža vizuelni zapis aktuelnih događaja koji mogu informisati i zaokupiti pažnju publike širom svijeta.\nDigitalna era je fotoreporterstvu u ratnim zonama donijela prednosti, ali i izazove. S jedne strane, tehnologija je olakšala snimanje i omogućila brzo dijeljenje slika sa svijetom, ali je, s druge strane, povećala rizik od digitalne manipulacije i otežala provjeru autentičnosti fotografija. Ipak, vjerujem da fotoreportestvo ostaje ključni oblik pripovijedanja u zonama sukoba i izvan njih.', 'Naučno-fantastična komedija “Sve u isto vrijeme” osvojila je sedam Oscara na sinoćnjoj dodjeli prestižnih filmskih nagrada u Los Angelesu. Film, u kojemu je glumački i rediteljski tim većinom azijski, pobijedio je u najviše glavnih kategorija u historiji Oscara.', 'Preminuo je nagrađivani bosanskohercegovački karikaturista Hasan Fazlić, potvrdila je njegova porodica, objavili su bosanskohercegovački mediji.\n Uz poslove karikaturiste i ilustratora u dnevnim i nedjeljnim novinama, bavio se i crtanjem stripova.\n Karikature i satirične crteže objavljivao je u zemlji i inostranstvu. Ilustrovao je brojne knjige za odrasle i djecu. Bavio se pozorišnom i televizijskom scenografijom i kostimografijom.\nTri knjige karikatura i pet mapa grafika\n Objavio je tri knjige karikatura i pet mapa grafika. Imao je brojne samostalne izložbe i učestvovao na kolektivnim izložbama.\n Fazlićeve karikature i satirični crteži uvršteni su u najznačajnije antologije svjetske karikature, a nalaze se u muzejima i privatnim kolekcijama širom svijeta.\nBio je i član Društva novinara BiH.', 'ZagrebDox svake je godine svojevrsni odraz vremena koje posljednjih godina obiluje temama na koje dokumentaristi ne mogu ‘zažmiriti’ ali, kako je rekao direktor tog zagrebačkog filmskog festivala Nenad Puhovski, ove godine godine ipak nema niti jednog filma o donedavno neizbježnoj, a sada zaboravljenoj temi, koroni.\n “Normalna je ljudska želja da se zaborave neke teme, maknu i da kažemo da je prošlo, tako da nema filmova o koroni, ali i ono čega nema ukazuje na određeni trend”, rekao je Puhovski u intervjuu za Hinu.\n Kaže da je zanimljivo i što niz sjajnih filmova o važnim temama kao što je rat u Ukrajini na festivalima bez obzira na kvalitetu nisu prošli jako dobro.\n “Evidentno je da postoji mali zazor i zamor ljudi i medija i čitavog društva o nekim temama, ali naša je dužnost da preko filmova podsjetimo na to, što ćemo i dalje raditi”, dodao je.\n Puhovski smatra da je važno da autori dokumentarnih filmova pokazuju život kakav jest, koji nikada nije jednoznačan, da govore o njegovoj punini i svemu što on donosi, a što će biti i jedna od karakteristika ovogodišnjeg festivala.\n “U ovom trenutku sigurno je došlo do prezasićenosti nekim temama, pogotovo kod nas, od korone i potresa do finansijskih i političkih problema. Ljudi bježe, zatvaraju se u sebe, u svoje stanove, vlastite male svjetove, no važno je da mi odškrinemo ta vrata, jer će onda barem dio njih zaviriti i vidjeti šta je s druge strane”, istaknuo je.\n Za svoje 19. izdanje, koje će se održati od 26. marta do 2. aprila u kinu Kaptol Boutique Cinema, vratili su i ‘lakše’ programe – Happy Dox i Glazbeni Globus “kako bismo dali gledateljima izbor, da pronađu za sebe neki dokumentarac koji ih zanima.”\nVelika i kvalitetna ponuda filmova, čak 1.300 prijava\n Filmovi za ovogodišnji festival, njih stotinjak, odabrani su između više od 1.300 prijavljenih, što je i posljedica toga da je zbog korone bilo više postprodukcije nego produkcije.\n Nakon predselekcije Puhovski je pogledao između 500 i 600 prijavljenih filmova što mu je, napomenuo je, uzbudljivo i kad ih odabire važno mu je da su jaki u nekom svom elementu, ako ne za konkurenciju, za neki od ostalih programa.\n “Sama činjenica da smo od 1.300 izabrali više od 100 filmova govori da svi oni po našim kriterijima zaslužuju biti na festivalu”, naglasio je.\n Za Veliki pečat takmiči se po 20 filmova u međunarodnoj i regionalnoj konkurenciji, a na festivalu je ukupno 12 programa, među kojima su i neki novi – Green Dox s ekološkim temama, Festivalski hitovi i Moj fokus.\nEtička i estetska pitanja prikazivanja rata i teških tema\n Po njegovim riječima, ove su se godine pokušali ubaciti u prostor između depresije i neizvjesnosti i omogućiti ljudima da vide niz filmova, a svjesno nisu išli na neku jaku temu.\n Jedna od tema koja se ipak ističe je ona koja propituje način prikazivanja teških tema i ratnih događanja, posebno u kontekstu etičnosti. Nju najavljuje film otvorenja, “Fantastični stroj”, koji propituje ljudsku zaluđenost uokvirivanjem svijeta očima kamere, a nastavlja se u edukativnom programu ZagrebDox Pro koji se održava na temu “Kako snimiti rat?”.\n “Fantastični stroj, nagrađen na Sundanceu i Berlinalu, govori o poznatoj fotografiji poginule žene, u prvom planu je ona, u drugom razorene kuće, dok kontraplan pokazuje hrpu fotoreportera koji to snimaju”, rekao je.\n Tema se još direktnije obrađuje u programu ZagrebDox Pro u kojem će se, najavio je, govoriti o tome kako snimiti rat, prije svega etički, znači li to “identificirati” se s jednom stranom, forsirati opasne situacije da bi se dobili dobri kadrovi, govoriti o sebi ili drugima, biti politički ili na bilo koji drugi način ostrašćeno pristran.\n Festival će iduće godine imati svoje dvadeseto izdanje, a Puhovski kaže da je najbolje mjerilo onoga što i kako rade činjenica da ih je Evropska filmska akademija uvrstila među 30-ak festivala čiji se pobjednici izravno takmiče za ‘evropskog Oscara’.\n “Mi smo jedan od rijetkih festivala koji je ostvario kontinuitet kroz sve ove godine kada ih je zbog pandemije puno bilo odgođeno ili online, a mi smo kompletan program imali u kinima”, kazao je.\nPuhovski ističe da su ponosni što su uspjeli održati festival i zahvalni su publici, a vjeruje da će ona i ove godine prepoznati da je ZagrebDox mjesto gdje mogu vidjeti nešto čega nema negdje drugo jer, dodao je, mnogi filmovi koje prikazuju nisu dovoljno atraktivni za streaming servise i posebno za televizije.', 'Britanski pisac Salman Rushdie prisustvovao je njujorškoj gala svečanosti što je njegovo prvo javno pojavljivanje nakon napada nožem prošle godine, u kojem je umalo izgubio život.\n Nagrađivani romanopisac, naturalizirani Amerikanac koji je dvadeset godina živio u New Yorku, izgubio je vid na jedno oko nakon što je u augustu izboden na pozornici dok je govorio u američkom umjetničkom centru.\n “Lijepo se vratiti, a postojala je mogućnost i da se ne vratim. Drago mi je da su se kockice ovako posložile”, rekao je Rushdie pred sedam stotina gostiju u Američkom prirodoslovnom muzeju, gdje je dobio ovacije.\n Dodijeljena mu je počasna nagrada na događaju koji je organizirala PEN America, organizacija koja brani slobodu izražavanja, čiji je bio predsjednik.\n Dolazak Rushdija, 75-godišnjaka, koji je nosio naočale s crnom lećom na desnom oku, nije bio najavljen ranije, a on se samo pojavio kako bi održao emotivni govor.\n “Nasilje nas ne smije odvratiti. Borba se nastavlja,” rekao je Rushdie, navodi se u saopćenju PEN America.\nŽivot u tajnosti\n Rushdie je godinama živio skrivajući se nakon što je prvi iranski vrhovni vođa ajatolah Ruhollah Khomeini naredio njegovo ubistvo zbog, kako je smatrao, bogohulne prirode Sotonskih stihova, knjige koju je Rushdie objavio 1988. godine.\n Od tada je postao ikona slobode govora i još je otvoreni branitelj moći riječi.\n Bio je na književnoj konferenciji u gradiću Chautauqua u saveznoj državi New York 12. augusta, kada je muškarac s nožem uletio na pozornicu dok je Rushdie trebao početi govoriti.\n Izboden je oko deset puta, a Rushdiejev književni agent Andrew Wylie otkrio je u oktobru da je izgubio vid na jedno oko i funkcije jedne ruke.\n Gosti i osiguranje savladali su napadača koji je odmah uhapšen.\n Hadi Matar, 24-godišnjak iz New Jerseya čije je porijeklo iz Libana, izjasnio se nevinim po optužbama za napad.\nU februaru, nakon izlaska njegovog najnovijeg romana Victory City\xa0pisac je u prvom intervjuu nakon napada rekao da je imao mnogo poteškoća pri pisanju i da je patio od posttraumatskog stresa.', 'Najboljim filmom na 95. dodjeli Oscara proglašen je film Sve u isto vrijeme (Everything Everywhere All at Once), koji je pobijedio u ukupno sedam kategorija. Najboljim glavnim glumcima proglašeni su Brendan Fraser za ulogu u filmu Kit i Michelle Yeoh za film Sve u isto vrijeme.\n Sve u isto vrijeme, mješavina akcijskog filma, „pomaknutog“ humora i naučne fantastike, prati kinesku imigranticu, vlasnicu praonice rublja Evelyn Wang (glumi je Michelle Yeoh), koju muče obiteljske i porezne brige. U haosu svakodnevice otkriva postojanje paralelnog svemira i ulazi u sukob sa zlim bićem za koje se poslije ustanovi da je alter ego njezine kćeri.\n „Hvala Akademiji. Hvala studiju A24. Vi ste primijetili našu čudnovatost i vi ste nas podržavali godinu dana“, rekao je producent filma Jonathan Wang primajući „zlatni kipić“.\n Film Sve u isto vrijeme u utrku za Oscara krenuo je s 11 nominacija, a osim u kategorijama najboljega filma i ženske glavne uloge, nagrađen je i u kategorijama režije, sporedne muške i ženske uloge, originalnog scenarija i montaže.\n Za najbolji film nominirani su bili i Na zapadu ništa novo, Avatar: Put vode, Duhovi otoka, Elvis, Fabelmanovi, Tár, Top Gun: Maverick, Trokut tuge i Žene govore.\nMichelle Yeoh najbolja glumica\n „Za sve dječake i djevojčice koji me gledaju večeras, ovo je svjetlo nade i mogućnosti. Ovo je dokaz da se snovi ostvaruju“, rekla je Yeoh primajući Oscara za glavnu ulogu.\n „I, dame, nemojte dopustiti da vam iko kaže da je vaše vrijeme prošlo“, rekla je glumica kojoj je ovo bila prva nominacija u karijeri koju je započela u Hong Kongu u akcijskim filmovima.\nMichelle Yeoh (EPA)\n Među njezinim najpoznatijim filmovima su Tigar i zmaj, Sjećanja jedne gejše i Suludo bogati Azijci.\n Uz Yeoh u konkurenciji za Oscara bile su Cate Blanchett za ulogu manipulativne dirigentice u filmu Tár, Ana de Armas za ulogu Norme Jean (Marilyn Monroe) u biografskoj psihološkoj drami Plavuša, Andrea Riseborough za ulogu u filmu To Leslie i Michelle Williams za ulogu u Fabelmanovima.\nBrendan Fraser, najbolji glumac\n „Zahvalan sam Darrenu Aronofskom što mi je dobacio kreativan obruč za spašavanje i povukao me na palubu dobroga broda, Kita“, rekao je Fraser primajući Oscara za ulogu pretilog povučenog profesora koji poučava online, ali u isključenu kameru jer se srami svojeg izgleda.\n Fraser, najpoznatiji po ulogama u filmu George iz džungle i trilogiji Mumija, Oscarom je nagrađen za prvu glavnu filmsku ulogu nakon devet godina.\nBrendan Fraser (EPA)\n Film Kit osvojio je i Oscara za šminku i frizuru.\n Uz Frasera su za Oscara za glavnu mušku ulogu bili nominirani i Austin Butler za utjelovljenje rock legende u filmu Elvis, Colin Farrell za ulogu farmera opsjednutog obnovom prijateljstva u Duhovima otoka, Paul Mescal za ulogu oca u filmu Poslije sunca i Bill Nighy za ulogu u filmu Living.\nPopis svih dobitnika\n najbolji film: Sve u isto vrijeme\n režija: Daniel Kwan and Daniel Scheinert, Sve u isto vrijeme\n glavna muška uloga: Brendan Fraser, Kit\n glavna ženska uloga: Michelle Yeoh, Sve u isto vrijeme\n sporedna muška uloga: Ke Huy Quane, Sve u isto vrijeme\n sporedna ženska uloga: Jamie Lee Curtis, Sve u isto vrijeme\n originalni scenarij: Daniel Kwan i Daniel Scheinert, Sve u isto vrijeme\n adaptirani scenarij: Sarah Polley, Žene govore\n animirani film: Pinocchio, Guillermo del Toro, Mark Gustafson, Gary Ungar i Alex Bulkley\n strani film: Na zapadu ništa novo, Njemačka\n dokumentarni film: Navalni, Daniel Roher\n kratkometražni dokumentarni film: Šaptači slonovima, Kartiki Gonsalves i Guneet Monga\n kratkometražni igrani film: An Irish Goodbye, Tom Berkeley i Ross White\n kratkometražni animirani film: Dječak, krtica, lisac i konj, Charlie Mackesy i Matthew Freud\n originalna muzika: Na zapadu ništa novo, Volker Bertelmann\n originalna pjesma: Naatu naatu (RRR), muzika M.M. Keeravaani, tekst Chandrabose\n zvuk: Top Gun: Maverick, Mark Weingarten, James H. Mather, Al Nelson, Chris Burdon i Mark Taylor\n scenografija: Na zapadu ništa novo, Christian M. Goldbeck i Ernestine Hipper\n kamera: Na zapadu ništa novo, James Friend\n šminka i frizura: Kit, Adrien Morot, Judy Chin i Annemarie Bradley\n kostimografija: Black Panther: Wakanda zauvijek, Ruth Carter\n montaža: Sve u isto vrijeme, Paul Rogers\nvizualni efekti: Avatar: Put vode, Joe Letteri, Richard Baneham, Eric Saindon i Daniel Barrett.', 'Ukrajina je izdala poštanske marke s muralom poznatog britanskog grafitera Banksyja kako bi obilježila godišnjicu ruske invazije na Ukrajinu.\n Mural prikazuje dječaka koji u džudo borbi baca na pod odraslog čovjeka koji liči na ruskog predsjednika Vladimira Putina.\n Izvorni grafit nacrtan je na kući\xa0u Borodjanki blizu Kijeva koju su ruske snage devastirale granatiranjem.\n Direktna referenca na ruskog vođu dodana je u donji lijevi kut poštanske marke, prenosi Hina, pozivajući se na BBC.\n Putin ima crni pojas u džudou i ljubitelj je borilačkih vještina.\nUkrajinski otpor ruskoj invaziji\n Mnogi Ukrajinci vide u Banksyjevom muralu metaforu ukrajinskog snažnog otpora ruskoj invaziji.\n U kijevskom glavnom poštanskom uredu Holovpoštamt zabilježeni su redovi.\n “To je veoma cool gesta kako bi svijet razumio Ukrajinu, da ostanemo u centru pažnje”, rekao je 26-godišnji Maksim za AFP.\n Banksyjeva umjetnička djela nalaze se na nekoliko građevina u ukrajinskim gradovima teško pogođenima ruskom agresijom.\nRatni zločini\n Borodjanku su u prvih nekoliko dana invazije zauzele ruske snage. Nakon što su ukrajinske snage oslobodile grad prošlog proljeća, ukrajinski su dužnosnici optužili Rusiju da je odgovorna za masovne ratne zločine.\n Uslijedilo je otkriće stotina tijela ukrajinskih civila u masovnim grobnicama u blizini Kijeva.\n Neki su imali vezane ruke, što upućuje na to da su ubijeni\xa0iz neposredne blizine.\nRusija odbacuje optužbe i kaže da je Ukrajina sve to inscenirala.', 'U okviru nove ponude “Beethoven/opus 360”, interaktivni muzej Kuća muzike u Beču virtuelno oživljava čuvenog kompozitora Ludwiga van Beethovena i smješta ga u virtuelni muzički dvoboj s predstavnikom muzičkog pravca rap.\n Posjetioci se pomoću VR naočala mogu uključiti u dvoboj, određivati ritam, rime i slično te pridobiti naklonost publike za Beethovenovu muziku, saopćila je Mreža za međunarodnu komunikaciju Grada Beča, Eurocommpr Sarajevo, prenosi Fena.\n Kombinacijom igre, klasične muzike i rapa te virtualne stvarnosti prenose se zanimljive činjenice o jednom od najvećih kompozitora na svijetu.\n U borbi za pobjedu sa suparnicima iz rap žanra posjetioci se na zabavan način mogu poistovjetiti s likom mladog Beethovena i na nov način doživjeti njegov stvaralački opus.\n‘Doživljavanje historije muzike’\n “Virtualna stvarnost odličan je način za prenošenje znanja o klasičnoj muzici i njenom razvoju na zabavan način. Time ponovno dokazujemo da u ovoj kulturnoj prijestolnici ljubitelji klasične muzike mogu doći na svoje, dok djeca i mladi istovremeno mogu izbliza doživjeti historiju muzike”, ističe direktor Bečkog holdinga Kurt Gollowitzer.\n Kuća muzike je jedan od četiri muzeja Bečkog holdinga koji postoji više od 20 godina. Iz prvog austrijskog muzeja muzike i zvuka razvio se u vodeću muzičku ustanovu s jedinstvenim muzejskim konceptom.\nMuzej, također, poziva posjetioce da eksperimentiraju sa zvukovima i interaktivnim muzičkim instalacijama te na zabavan način uče i otkrivaju svijet akustike, saopćeno je.', 'Svjetski festival animiranog filma „Animafest“, koji će se održati od 5. do 10. juna na više lokacija u Zagrebu, donosi više od 300 filmova, a ove godine taj će prestižni festival ugostiti i rekordnih 400 inozemnih autora.\n Umjetnički direktor festivala Daniel Šuljić podsjetio je da su na prošlom izdanju proslavili 50. rođendan, a kako je od tada umjetna inteligencija (AI) postala sveprisutna, ove godine zatvaraju prvih pola stoljeća i otvaraju novu knjigu u kojoj je budućnost neizvjesna, javlja Hina.\n „Tko zna u kojem će se smjeru stvari razvijati, jer postoje skepse da će AI zamijeniti umjetnike. Neki festivali odlučili su da neće primati takve radove, ali mi ćemo ih imati nekoliko u Velikom natjecanju. O toj će se temi govoriti i na okruglom stolu“, najavio je Šuljić.\n „Još ne postoji odgovor na pitanje kako usporediti film iza kojeg su dvije godine predanog timskog rada i nešto što je nastalo u tjedan dana, no birali smo po kvaliteti i svi izabrani filmovi zaslužili su biti u selekciji“.\nBrojni sadržaji na više lokacija\n Uz nekoliko filmova nominiranih za Oscara, festival će imati 20-ak svjetskih premijera što, rekao je Šuljić, pokazuje status Animafesta među animatorima koji za svoje premijere ne čekaju slavni Annecy koji će se održati nekoliko dana kasnije.\n Za ovogodišnje izdanje festivala prijavljeno je 1.800 filmova iz 90-ak zemalja, među njima čak 49 hrvatskih, od kojih je osam odabrano za najjače konkurencije i 19 za Natjecanje hrvatskog filma.\n Za nagrade konkuriraju afirmirani autori poput Wendy Tilby i Amande Forbis, Atsushija Wade, Joãa Gonzaleza, Elizabeth Hobbs, Josepha Piercea i Stephena Vuillemina.\nŠest filmova je u dugometražnoj konkurenciji, koja će se prikazati na Ljetnoj pozornici Tuškanac, 42 u kratkometražnoj, a publiku očekuje i natjecanje VR projekata, opsežan SF tematski blok, retrospektiva Williama Kentridgea, dobitnika nagrade za životno djelo, poljska animacija, Animafest PRO i Animafest Scanner, radionica Rise &amp; Shine, izložbeni program, Program za djecu i mlade, retrospektiva Aleksandra Marksa, program Iz majstorskih radionica.', 'Ivan Lovrenović ogromna je pojava u bosanskohercegovačkoj i hrvatskoj književnosti, kojima pripada biografski, formalno i izrižajem, a njegovo djelovanje čini ga jedinstvenom pojavom u hrvatskoj kulturi, ocijenili su stručnjaci povodom njegovog 80. rođendana.\n Izdavač i prevoditelj Nenad Popović kaže da je Lovrenović, koji je do sada objavio najmanje 2.000 knjiških stranica, pisac formata Miroslava Krleže i Ive Andrića, prenosi Hina.\n Lovrenović je rođen u Zagrebu 18. aprila 1943. godine, gdje je završio gimnaziju i Filozofski fakultet.\n Djetinjstvo je proveo u Mrkonjić-Gradu.\n Od 1976. živi u Sarajevu, osim od 1993. do 1996. godine, kada je boravio u egzilu u Zagrebu i Berlinu.\nBijeg sa okupirane sarajevske Grbavice\n Ta njegova dvojnost je i njegova unutarnja drama, koju je ispisao u dva romana, Liber memorabilium i netom izašlom U sjeni fantoma, u kojem je načeo tragediju svoje obitelji zbog toga što mu je otac bio ustaša, kaže Popović.\n Književnik Miljenko Jergović kaže za Lovrenovića da je pisac po mjeri vlastitog karaktera, pa onda i talenta, a ne po mjeri vremena u kojem živi.\n “To je, s jedne strane, prvi uzrok nesporazuma koje je kulturna sredina možda mogla imati s njim. S druge strane, to Lovrenovića čini jedinstvenim, drukčijim od svega i sviju, ne samo u Bosni, nego i u cjelokupnoj hrvatskoj kulturi i književnosti. On je, prije svega, prozni pisac. Ili, kao što se to nekada govorilo, beletrist”, kaže Jergović.\n Lovrenović je autor devet knjiga proze, od kojih četiri romana, tri knjige putopisa i dvije knjige ritmizirane proze.\n Njegovi romani su poglavlje za sebe, opet dragocjenosti koje bi tražile brojne stranice komentara, ocjenjuje Popović i dodaje Lovrenovićev pozorišni komad o fratru Ivanu Jukiću.\n Od 1992. godine, nakon bijega s obitelji iz okupirane sarajevske četvrti Grbavica, godinu je živio u opsjednutom Sarajevu.\nDvije velike Ivanove teme: obitelj i Bosna\n Lovrenovićeve rukopise, kompletan radni arhiv i obiteljsku dokumentaciju, prema vlastitom kazivanju, spalila je srpska vojska 1992. godine.\n Nakon Dejtonskoga sporazuma 1995. godine i reintegracije Grbavice 1996. godine, vratio se u Sarajevo u opljačkani i opustošeni stan.\n Dvije su velike njegove teme: obitelj i Bosna, kaže Jergović.\n “Otkako je u ratu, na sarajevskoj Grbavici, uništena dokumentacija koju je dotad skupljao, a s njome i započeti rukopisi, dnevnici, bilješke, cijela konstrukcija jednoga zamišljenog književnog djela, Lovrenović je kao prozni pisac, te pomalo i kao pjesnik, vrlo neobičan pjesnik, pokušavao rekonstruirati ono što je na Grbavici izgubljeno.”\n “I tako je pisao jednu istu, stalno nedovršenu i nedovršivu knjigu o sebi i o svojima. Uz nju je, naravno, pisao i neke druge knjige, o Bosni i o našem vremenu”, rekao je Jergović.\n “U tom pisanju, nastalom kao reakcija na uništenje vlastitoga djela, ili građe za djelo, postoji nešto gorko sudbinsko. Lovrenović je, silom prilika, djelovanjem destrukcije i grbavičkih četnika, u svojoj književnoj metodi i načinu postao – postmodernist“, dodaje Jergović, književnik potekao iz Sarajeva, preveden na više od 20 jezika.\nMalo remek-djelo Bosanski Hrvati\n Također, Lovrenović je napisao šest knjiga kulturne povijesti, od kojih je Unutarnja zemlja izišla u četiri izdanja.\n To je njegovo središnje djelo, u kojem zastupa misao bosanske jedinstvenosti unatoč prividu različitosti između muslimanske, pravoslavne i katoličke kulture.\n Danas niko ko se bavi Bosnom i Hercegovinom ne može zaobići to djelo, po kojem je poznat u Evropi, kaže Popović.\n Dodaje da uz tu knjigu ide “jedna manja i nedovoljno čitana, malo remek-djelo Bosanski Hrvati“, a da njih prate stotine stranica putopisa i reportaža koje Lovrenović naziva obašašćima.\n “On je veliki putnik i ne piše promatrajući svijet s pisaćeg stola, iz svoje sobe. Jednako tako neumorno piše eseje i članke, često i političke. U njima zna biti neočekivano oštar i postojan. Tu je sin Miroslava Krleže, no još više brat svog Mostarca Predraga Matvejevića. Ljute javne svađe su u potpunoj suprotnosti s njegovom ličnošću”, ističe Popović.\n‘Šutljivi čovjek, koji više sluša nego što govori’\n U posljednjih desetak godina Lovrenović je, zbog neslaganja, demonstrativno napustio tri nacionalna književna društva.\n Svi koji su ga sreli znaju ga kao blagog, skoro šutljivog čovjeka, koji više sluša nego što govori, ističe Popović, koji je cijeli životni vijek proveo kao književni urednik.\n Lovrenović je napisao 13 knjiga eseja, sastavio osam antologija i izbora, a šest knjiga prevedeno mu je na strane jezike.\n Godine 2005. izdavačka kuća Durieux, koju je osnovao Popović, izdala je izabrana Lovrenovićeva djela u osam svezaka.\n Lovrenović je također dobio 12 nagrada.\n Popović podsjeća da je Lovrenović u drugoj polovici osamdesetih, kao glavni urednik sarajevske Svjetlosti, “razvio izdavački program kojem tada u Bosni i Hercegovini i Jugoslaviji jedva da je bilo premca“.\n Jergović ističe kako se o Lovrenoviću često znalo govoriti kao o povjesničaru, bosanskome polihistoru i hroničaru svih bosanskih vremena.\n‘Bosna je tema i prizorište njegove književnosti’\n “Ali, nešto je u svemu tome, čini mi se, bilo krivo. Kao da je Lovrenović bio tu potreban da samom svojom pojavom, stavom, govorom i pisanjem nadomješta sve ono čega nema i da zamjenjuje sve one kojih nema. A to ne ide tako“, kaže Jergović.\n Dodaje da je Lovrenović “pisac, veliki pisac, zemlje Bosne, njezinih ljudi i vremena, putopisac, istraživač, a pomalo i avanturist na način W. G. Sebalda i Brucea Chetwina”.\nJergović zaključuje o Lovrenoviću: “Bosna je tema i prizorište njegove književnosti, a ta je književnost u svojoj apartnosti i drukčijosti od svega što se u Hrvatskoj i naokolo Hrvatske piše, i suvremena, i utješno svjetska.“', 'Nakon nastupa u Bukureštu te dva koncerta u Sofiji, velika „Jon Lord’s Concerto“ turneja, posvećena muzici osnivača legendarne grupe Deep Purple, nastavlja se u srijedu u Sarajevu, a potom putuje u Zagreb i Ljubljanu.\n Bruce Dickinson (Iron Maiden), John O’Hara (Jethro Tull), Tanya O’Callaghan (Whitesnake), Kaitner Z Doka (Jon Lord, Ian Paice, Don Airey), Bernhard Welz (Jon Lord, Ian Paice, Don Airey) uz dirigenta Paula Manna (Deep Purple, London Symphony Orchestra) i orkestralnu pratnju izvode dvosatne koncerte za sve ljubitelje klasične muzike i rocka.\n Set lista sastoji se od sva tri stavka Lordova Concerto For Group And Orchestra, dijelova Sarabande (drugog Lordovog solo albuma), najvećih hitova Deep Purplea, kao što su Smoke On The Water, Perfect Strangers, When A Blind Man Cries, Hush i Pictures of Home, te orkestralne premijere hitova iz solo karijere Brucea Dickinsona Jerusalem i Tears Of The Dragon.\nNakon evropske slijedi i južnoamerička turneja\n Ovacije publike koje su uslijedile na kraju jedinstvene predstave i izvedbe muzičkog remek djela, kako u Bukureštu tako i u Sofiji, u kojem se majstorskim umijećem autora i besprijekornom izvedbom muzičara najviše svjetske klase spajaju utjecaji velikih „starih“ kompozitora i moderne, popularne umjetnosti, nagovijestile su sjajnu evropsku i južnoameričku turneju, prenijela je Hina.\nZbog podrške Sarajlijama tokom rata, Bruce Dickinson je 2018. godine proglašen počasnim građaninom Sarajeva (Reuters)\n Nakon Bukurešta i Sofije svjetska muzička elita će, predvođena Dickinsonom, doći 22. marta i u Sarajevo, što će biti njegov drugi nastup, nakon onog historijskog tokom opsade prije 29 godina, u glavnom gradu Bosne i Hercegovine. Zbog podrške Sarajlijama tokom rata, Dickinson je 2018. godine proglašen počasnim građaninom Sarajeva.\n„Concerto“ potom, 24. marta, odlazi u Dom Dražena Petrovića u Zagrebu, a dan kasnije u Cankarjev dom u Ljubljani. Evropska turneja završava u češkom Olomoucu i nakon toga seli na južnoamerički kontinent, gdje će tokom aprila imati četiri koncerta u Brazilu.', 'Podržan u okviru programa Evropske unije Kreativna Evropa, projekt pod nazivom Svijet mogućnosti (Enabled theatre) ima za cilj uključivanje osoba s poteškoćama u razvoju u umjetničke projekte.\n U međunarodnoj koprodukciji ovog projekta, koji će kroz dvosmjernu razmjenu uključiti umjetnike, eksperte te osobe s poteškoćama u razvoju i njihove porodice, učestvuju East West Centar Sarajevo, JU “Grad teatar” Budva, Srpsko narodno pozorište Novi Sad i Plesni centar “Tala” Zagreb.\n Ovaj projekt, također, obuhvaća i online platformu enabledtheatre.com.\n Cilj projekta je da se publici, kroz umjetnički izraz, približi svijet osoba s poteškoćama u razvoju i učini ih vidljivijim i zastupljenijim u današnjem vremenu, saopćeno je iz East West Centra.\nPodizanje društvene svijesti\n Namjera predstave je, također, podizanje društvene svijesti o značaju i zaštiti osoba s poteškoćama u razvoju i njihovih porodica.\n “Jedno društvo je jako onoliko koliko su snažni i zaštićeni najranjiviji među nama. Potrebno je mnogo veće razumijevanje osoba s poteškoćama u razvoju i njihovih porodica. U predstavi će igrati profesionalni glumci, a gotovo cijelu godinu prije premijere predstave održavaćemo radionice u Budvi, Sarajevu i Novom Sadu sa osobama s poteškoćama u razvoju, njihovim porodicama i ekspertima”, kaže reditelj predstave i direktor East West Centra Sarajevo Haris Pašović.\n“Svijet mogućnosti nije socijalni projekt, to je umjetnička predstava, pozorište. Bitno je da se u pozorištu govori o ovoj temi. Predstava će nakon premijere imati regionalnu turneju”, dodaje Pašović.', "Hoće li Ramzes nadmašiti Tutankamona? Četiri godine nakon uspjeha izložbe o superstaru među faraonima, u Parizu se otvara drugi raskošan događaj posvećen drevnom Egiptu, ali ovaj put s Ramzesom II. u glavnoj ulozi, prenosi Hina.\n “Izuzetno”, “nevjerojatno”, “iznimno rijetko”, kaže Benédicte Lhoyer, egiptologinja i naučna savjetnica izložbe koja se otvara danas, a zatvara u septembru u Parizu u kulturnom centru Grande Halle de la Villette.\n “Pariz je jedini grad u Evropi koji će ugostiti ovu izložbu i, iznad svega, jedini koji će pokazati sarkofag Ramzesa II. zahvaljujući iznimnoj saradnji Francuske i Egipta”.\n Godine 2019. gotovo milion i pol ljudi posjetilo je izložbu posvećenu Tutankamonu. Hoće li ga Ramzes II., faraon 19. dinastije kojeg često nazivaju “kraljem kraljeva”, nadmašiti?\n “Ovaj je faraon vladao najdulje, 66 godina, a prva mu\xa0 je žena bila najljepša na svijetu (Nefertari, doslovno znači “najljepša”), imao je najveću porodicu, najmanje 50 sinova i 60 kćeri. Ukratko, bio je izniman vladar”, nastavlja Lhoyer.\nKraljevske mumije ne smiju napuštati Egipat\n Velikog graditelja i ratnika koji je kraljevstvo proširio do Sirije i Fencije, dugovječnog Ramzesa II., nadživio je i naslijedio tek njegov 13. sin.\n Sarkofag Ramzesa II. prvi je put napustio Egipat 1976. Te je godine francuskoj naučnoj zajednici povjerena iznimna misija\xa0 – spašavanje mumije koju je jako nagrizla plijesan.\n Tadašnji francuski predsjednik Valéry Giscard d'Estaing jedva je uvjerio kolegu Anvara el-Sadata da dopusti Ramzesov odlazak u Pariz. Po zakonu, kraljevske mumije ne smiju napuštati Egipat. Među ostalim, Giscard d'Estaing obećao je Sadatu da će Ramzesa dočekati kao kralja.\n Tako je i bilo, mumija je na vojnom aerodromu Le Bourget dočekana po protokolu rezerviranom za suverene, s crvenim tepihom i predstavnicima vlade.\n U najvećoj tajnosti i u potpuno sterilnoj prostoriji u Muzeju čovjeka (Musée de l'Homme), francuskim je stručnjacima trebalo osam mjeseci preciznog, brižnog i temeljitog rada da mumiji udahnu nov život i vrate je u domovinu. Bilo je to prvi i zadnji put da je Ramzes II. napustio Egipat.\nBio visok za svoje vrijeme\n Obnova mumije otkrila je da je faron bio visok za svoje vrijeme (1,75 metara), blijedoput i crvenokos. Pokazalo se i da su mu zubi nikli ukrivo, da je patio od teškog osteoartritisa i imao bolesno srce. Pošto je umro s 90 godina, potonje i ne čudi.\n Na pariskoj izložbi bit će izloženo 180 predmeta koji dosad nisu napuštali Egipat, a brojnim trodimenzionalnim animacijama bit će prikazan faraonov život i uprizorenja bitaka s Nubijcima i Hetitima.\n Zvijezda izložbe bit će veličanstveni drveni oslikani Ramzeov lijes, ovaj put bez mumije unutra.\n Sarkofag prikazuje faraona, ruku prekriženih na prsima, s pastirskim štapom i bičem u njima, s kraljevskim pokrivalom za glavu nemesom i lažnom bradom.\nEgiptolozi se slažu da to nije originalni lijes u kojem je Ramzes pokopan nego je u njega premješten naknadno, ali je\xa0sigurno da je u tom sarkofagu proveo posljednjih 2900 godina, sve dok mumija nije otkrivena 1881. i premještena u muzej.", 'Ukrajinski predsjednik Volodimir Zelenski je kasno navečer 24. februara 2022., svega 15-ak sati nakon što je Rusija započela invaziju na njegovu zemlju, pronašao vremena i primio američkog glumca Sean Penna, što se može vidjeti u njegovom filmu “Superpower” premijerno prikazanom u petak u Berlinu.\n Zelenski je sjedeći u praznoj sobi bez prozora nagađao o motivima ruskog predsjednika Vladimira Putina za invaziju.\n “Želi da budemo mrtvi. Mrzi Ukrajinu. Mrzi nas”, rekao je Zelenski o ruskom predsjedniku u centralnoj sceni dokumentarnog filma “Superpower” o ukrajinskom vođi, koji je u petak prikazan na međunarodnom filmskom festivalu u Berlinu, piše Reuters, prenosi Hina.\n Film, koji su režirali Penn i Aaron Kaufman, započinje nekoliko mjeseci prije invazije, a Penn je nadahnuće za film našao u prelasku kolege glumca Zelenskog s filmskog seta u ured predsjednika. Invazija je potom dramatično povećala značaj filma i pretvorila Penna u strastvenog zagovornika Ukrajine.\nZelenski primio Penna na prvi dan invazije\n Ukrajina se u borbi protiv ruske invazije “bori umjesto svih nas”, rekao je Penn publici na premijeri filma.\n Film je producirao kanadsko-američki časopis Vice, a sniman je izbliza i “iz ruke”, u stilu interaktivnog dokumentarca koji je popularizirala ta medijska organizacija i prikazuje Pennove napore da razumije Ukrajinu, njenog predsjednika i njenu borbu.\n Penn i Kaufmann u filmu podupiru američko naoružavanje Ukrajine i time pokazuju da je odluka Zelenskog da ih primi na prvi dan invazije bila vješt potez u ukrajinskom informacijskom ratu.\n “Ako ne pobijedimo danas, tad će Amerikanci voditi ratove za nekoliko godina”, rekao je Zelenski Pennu u kasnijem intervjuu, upozorivši da bi poraz Ukrajine imao dalekosežne posljedice.\nKamera gledatelje neugodno približava smrti\n Putinove snage su nakon gotovo godinu dana invazije još uvijek u Ukrajini, pojačavaju napade na istoku u sklopu onoga što Moskva naziva “specijalnom vojnom operacijom”, u kojoj su smrtno stradale hiljade ljudi, a raseljeni milioni.\n Kamera gledatelje neugodno približava smrti i krvoproliću koje su za sobom ostavili ruski vojnici pri povlačenju, a film je iskren kada su u pitanju ograničenja za zvijezdu Hollywooda usred ratnog stanja.\n “Mogu li biti otvoren?”, čuje se kako na filmu govori jedan od tjelohranitelja.\n“Vi ste Sean Penn. Niko neće biti odgovoran za Vašu smrt na ratištu”.', 'Filmom Fantastičan stroj o zaluđenosti ljudi samim sobom u vremenu kada ono što nije zabilježeno kamerom kao da se nije niti dogodilo, u nedjelju uvečer je u kinu Kaptol Boutique Cinema otvoren Međunarodni festival dokumentarnog filma ZagrebDox.\n „Kao festival smo se našli između 18-og punoljetnog i 20-og jubilarnog izdanja, no iskoristili smo priliku da se na neki način vratimo ne samo na ‘staro normalno’, nego da se smjestimo između vremena obilježenih koronom, ratom i potresom te budućnosti koja je neizvjesna prije svega ekonomski“, rekao je direktor festivala Nenad Puhovski.\n „Želimo pomoći svima nama da izađemo iz skučenosti koju smo prolazili i pokušamo naznačiti nadu koju tek treba izboriti“.\n Puhovski je ustvrdio da su organizatori svjesni da kao filmski festival ne mogu napraviti mnogo, no „odškrinuli su vrata prema punijem, svestranijem i zanimljivijem svijetu koji nije savršen, ali je jedini koji imamo, a na koji smo, možda, malo i zaboravili“.\n „Festival je pripreman dugo i predano. Nadam se da će publika prepoznati naše napore i ideju da prikažemo najbolje dokumentarce iz cijelog svijeta na velikom platnu“, rekao je producent festivala Hrvoje Pukšec.\n Otvarajući festival, izaslanik zagrebačkog gradonačelnika Luka Korlaet istaknuo je kako je ZagrebDox festival koji „grebe ispod površine, dubinski analizira stanje i govori o svijetu oko nas“, te priznao da su festivalski filmovi u proteklih 18 godina promijenili i njegov život.\nBrojni prateći programi\n Dansko-švedski film Axela Danielsona i Maximiliena Van Aertrycka s pomoću niza arhivskih snimaka prikazuje i kako je naša opsesija slikom uspjela promijeniti ljudsko ponašanje. Na ovogodišnjem Sundanceu osvojio je posebno priznanje žirija, a nagrađen je i na festivalu Berlinale. Na projekciji otvorenja bio je i redatelj Van Aertryck koji je publici poželio da se zabavi barem onoliko koliko su se oni zabavili dok su radili film.\n U narednih osam dana 19. ZagrebDoxa prikazat će se 116 dokumentarnih filmova u 12 filmskih programa. Za Veliki pečat takmiči se 20 filmova u kategoriji međunarodnog dokumentarnog filma, te isto toliko i u regionalnoj.\n Uz tradicionalne programe „Stanje stvari‟, „Biografski Dox‟, „Majstori Doxa‟ i „Teen Dox‟, na festival su se vratili „Glazbeni globus‟ i „Happy dox‟, a uveden je i novi – „Green Dox‟ s filmovima o ekologiji.\n Edukativni program za filmske profesionalce ZagrebDox Pro ove se godine održava pod imenom „Dox of War“ i nastoji odgovoriti na pitanje „Kako snimiti rat?“\nFestival donosi i masterclassove te panele na razne teme, od mentalnog zdravlja mladih u doba društvenih mreža, položaju transrodnih osoba u Hrvatskoj do žena u politici i problema izbjeglica, javlja Hina.', 'Agencija Krokodil je ustaška, Smrt izdajnicima, Krokodil je nacistička agencija samo su neke od poruka koje su nedavno ispisane na prostorijama književnog udruženja “Krokodil” u Beogradu.\n Dogodilo se to nedugo nakon što se Vladimir Arsenijević, nagrađivani i međunarodno priznati pisac i kreativni direktor “Krokodila”, sa svojim kolegama iz udruženja vratio iz Bliznjukija, malog mjesta na istoku ratom zahvaćene Ukrajine u koje je nosio humanitarnu pomoć.\n Nije prvi put da se ovo udruženje zbog svog aktivizma nađe na meti napada vandala. Arsenijević kaže da nisu iznenađeni, a da je motiv napadača potpuno jasan.\n “Kad pogledate lica tih mladih ljudi, koji imaju najviše 16-17 godina, jasno vam je u kakvom tužnom stanju se nalazi srpsko društvo gde je jedan veliki broj mladih ljudi potpao pod najekstremnije ideološke matrice i služi kao ‘topovsko meso’. Oni su zapravo izvršitelji određenih naloga i dosta je jasna ta linija komande, ako mogu tako da kažem, koja seže od uličara, fudbalskih huligana, zapuštene omladine sa naših ulica… sve do državnih vrhova, praktično”, kaže Arsenijević.\n “Nas ništa od svega toga zapravo ne iznenađuje i to je ono, što bi se reklo: ista meta, isto rastojanje”, dodaje.\n\nNapadu vandala na Udruženje ‘Krokodil’ prethodile su sedmice prijetnji na društvenim mrežama. Imate li indicije ko stoji iza napada i da li su u međuvremenu napadači otkriveni i sanksionisani?\n\n – Reč je o dva odvojena napada koja su se desila dva dana zaredom. Na kamerama se vidi kako prvog dana jedan momak “žvrlja” preteće i uvredljive poruke po zidu u neposrednoj blizini Krokodilovog centra, a drugog dana su se pojavila trojica momaka koji su divljali naokolo, gađali kamenjem nadzornu kameru, pokušavali da polome ogradu i skinu ukrajinsku zastavu koju smo okačili na terasu povodom godišnjice ruske agresije na Ukrajinu. Prema tome, motiv je potpuno jasan.\n\nKako se nosite sa ovakvim situacijama i šta nam ovakvi događaji govore o društvu u kojem živimo?\n\n – Mislim da su ljudi koji se nalaze na krajnjoj desnoj strani političkog spektra u našoj zemlji jako ohrabreni i osnaženi i da se normalizovao takav način ponašanja prema onima s kojima se iz ovog ili onog razloga oni politički ne slažu.\n(Ustupljeno Al Jazeeri)\n Tako je postalo uobičajeno da trpite u najmanju ruku brutalne uvrede na društvenim mrežama, a da to prolazi nesankcionisano čak i kada su pretnje samo blago zamaskirane i kada otprilike glase Nemojte da se čudite ako vas neko zakolje u mračnoj ulici. Dakle, to se tretira kao neka vrsta opomene, što znači da bi samo najdirektnija pretnja mogla da bude zakonski sankcionisana.\n S druge strane, moram da kažem da naši kontakti sa nadležnim službama u policiji, konkretno sa Odeljenjem za visokotehnološki kriminal, Antiterorističkim odeljenjem i Kriminalističkom policijom, nisu toliko beznadežni. Takođe, redovno sarađujemo sa javnim redom i mirom, oni obezbeđuju događaje u našem centru i različite skupove.\n Ovi ljudi su nas vrlo pažljivo saslušali, primili su sve dokaze o pretnjama, ali ne mogu da kažem da je to rezultovalo detektovanjem počinilaca ili sankcionisanjem, tako da zaista ne znam dokle seže njihova volja kao profesionalaca, a gde nastaje neka vrsta misterioznog zastoja i zašto.\n\nNapadu su prethodile prekršajne prijave koje su podnesene protiv aktivista ‘Krokodila’ jer ste očistili dječiji park u centru Beograda i prekrečili grafit ‘Kad se vojska na Kosovo vrati’.\n\n – Prekršajne prijave koje je podnela Komunalna milicija – a na kojima doslovno piše da smo nanošenjem bele boje na beli zid narušavali spoljni izgled zgrade – pokazuju čitav paradoks u kojem se nalazi srpsko društvo danas. To je fenomenalna formulacija, baš smo se nasmejali kad smo to dobili. Naravno, konsultovali smo se sa advokatima i sada čekamo da vidimo kako će se sve to dalje odvijati.\n To je, takođe, pokazalo i kako postoji jedna vrsta rascepa ili makar manjka komunikacije između dežurnih službi, jer smo mi uredno prijavili skup – i nadležnoj opštini Vračar, i policiji – jasno navodeći da ćemo očistiti park i prekrečiti neprimereni mural koji glasi Kad se vojska na Kosovo vrati, koji je gigantskih dimenzija i vrlo je ratnohušački, a okrenut je prema parkiću koji je namenjen najmlađoj generacijskoj grupi dece.\nAktivisti su u centru Beograda očistili park i prekrečili mural koji glasi ‘Kad se vojska na Kosovo vrati’ (Ustupljeno Al Jazeeri)\n Javno smo to objavili, pozvali građane da nam se pridruže i imali smo vrlo lepu akciju. Policija je došla da obezbeđuje taj skup, mada nije bilo velike potrebe, ali se onda odjednom pojavila Komunalna milicija koja je pokušala da nas spreči u toj našoj aktivnosti. Mi smo pokazali sve papire koje smo dobili, rekli da imamo puno pravo da to radimo jer smo skup prijavili, oni su nas opominjali da vršimo prekršaj, ali mi smo nastavili da krečimo. Nas u tome niko nije zaustavio, pripadnici policije nisu prstom mrdnuli, ali je komunalna imala pravo da nam ispiše prekršajne prijave.\n\nNedavno ste drugi put od početka ruske invazije boravili u Ukrajini. Ovaj put ste humanitarnu pomoć nosili u selo Bliznjuki na istoku zemlje. Kakav je ovog puta bio odziv na akciju i odakle ideja za otkup 400 knjiga za zajednicu Ukrajinaca u Srbiji?\n\n – Odziv je bio neuporedivo bolji nego pre godinu dana. Ovog puta smo imali 190 individualnih donacija. To govori u prilog tome da se društvo dramatično stratifikovalo spram pitanja ruske agresije na Ukrajinu i da u onoj meri u kojoj postoji jedna za mene poražavajuća, šokantna, praktično krvožednost, kod jednog dela našeg društva, kod drugog dela, takođe, postoji veoma mnogo empatije, zabrinutosti, volje i spremnosti da se pomogne.\n Ove godine smo prikupljali pomoć za socijalni centar u Bliznjukiju, naselje od 3.500 ljudi u Harkovskoj oblasti na istoku Ukrajine, koje je praktično administrativni centar za određeni broj sela koja se nalaze u neposrednoj blizini, u Lozova distriktu. Budući da se Bliznjuki nalazi neposredno uz liniju fronta i da prima veliki broj izbeglica, dogodilo se da mestašce od 3500 ljudi ima 5000 izbeglica i razmere humanitarne katastrofe su tamo zaista dramatične.\nArsenijević je sa aktivistima i kolegama iz ‘Krokodila’ nedavno nosio humanitarnu pomoć u Bliznjuki na istoku Ukrajine (Ustupljeno Al Jazeeri)\n Uz to, medijska slika je takva da mi mnogo znamo o Mariupolju, Odesi, Harkovu, Kijevu… i to divljaštvo koje ruska okupacija unosi u jednu urbanu civilizaciju jeste jedna realistična slika rata. Međutim, u senci svega toga postoji i ruralna Ukrajina o kojoj mi znamo veoma malo, o kojoj ne vidimo apsolutno ništa i koja je često zaboravljena. Distribucija humanitarne pomoći, koja zaista dolazi u impresivnim količinama, nije ravnomerna, a spisak potrebnih stvari koji smo dobili iz socijalnog centra u Bliznjukiju bio je praktično srceparajući. Kada neko u 2023. godini napiše da mu je neophodna konzervirana hrana, topla odeća, pelene za decu i starije, ibuprofen, aspirin… najelementarnije stvari zaista, onda shvatite kakva je muka ljudi koji tamo žive.\n Mi smo nakon toga raspisali poziv za humanitarnu pomoć, a ovog puta su ljudi iz dana u dan dolazili u Krokodilov centar i donosili sve što imaju. Nismo tome pristupali kvantitativno, dešavalo se da dođe baka i donese jedno pakovanje pelena jer to je nešto što ona može da priušti, a za nas su ti činovi, naročito spram opšte atmosfere u Srbiji, bili veoma značajni.\n Ono što je vrlo interesantno je da se značajan broj Rusa, okupljenih u antiratne organizacije u Beogradu, također uključio u prikupljanje pomoći za Ukrajinu, kao i nekoliko ukrajinskih organizacija kao što je “Čini dobro”.\n Usput smo uspeli i u jednoj paralelnoj akciji. Zajedno sa devet izdavačkih kuća iz Srbije sakupili smo deo sredstava i iz distributivnog centra u Kijevu otkupili 400 knjiga na ukrajinskom koje smo doneli u Beograd da bismo napravili jednu pristojnu biblioteku za rastući broj ukrajinskih građana u našoj zemlji. Bili smo srećni da pomognemo u oba pravca – i ljudima koji žive u Ukrajini, i ukrajinskoj dijaspori u Srbiji.\n\nSve vrijeme na društvenim mrežama vodili ste neku vrstu ‘dnevnika’, objavljivali zapise iz Ukrajine. Kako ste Vi lično doživjeli tu posjetu?\n\n – Za mene je to zaista vrlo emotivna stvar. Kada je reč o tim aktivnostima, imamo veoma dobru saradnju sa našim prijateljima iz Ukrajine, najviše sa piscem i prevodiocem Andrijom Ljupkom koji živi u Užgorodu. To je grad na krajnjem zapadu Ukrajine, koji se nalazi na ukrajinsko-mađarsko-slovačkoj tromeđi i kroz koji u Ukrajinu ulazi velika količina humanitarne pomoći, uglavnom iz zapadnih zemalja. Andrij od samog početka na različite načine pomaže svojim sugrađanima, ali i ukrajinskoj vojsci, takođe. Na primer, na početku rata je otvorio PayPal račun i uspeo da isključivo od individualnih donacija skupi stotine hiljada evra, a od tog novca je do sada kupljeno 125 terenskih vozila, uglavnom iz Velike Britanije, koja su servisirana i donirana ukrajinskoj vojsci kojoj je to akutna potreba.\n Mi smo našim kombijem doneli humanitarnu pomoć od Srbije do Užgoroda, to je nekih 800 kilometara, a onda smo iz kombija robu pretovarili upravo u ta teretna vozila i u konvoju krenuli put istoka Ukrajine. Putovali smo 1.400 kilometara u jednom pravcu da bismo u konačnici isporučili humanitarnu pomoć zaposlenima u socijalnom centru u Bliznjukiju. Taj trenutak kada se pogledate oči u oči sa ljudima sa kojima ste mesecima pre toga održavali redovan kontakt, kojima ste pokušavali makar delimično i privremeno da olakšate život, zaista je dirljiv.\n Nakon što smo istovarili sve te kutije s lekovima, higijenskim proizvodima, hranom i odećom bili smo pozvani u jedan mali hol, nismo znali šta će nas tamo zateći, a sve se to dešavalo doslovno između dve zračne uzbune za vazdušni napad koje su tamo svakodnevna realnost. U tom holu se skupilo 200-ak građana, od najmlađih do najstarijih, koji su došli da nas pozdrave. Andrij i ja smo imali mali književni matine i to su zaista neprocenjivi trenuci.\nDoslovno je svaka građevina uništena, kaže Arsenijević (Ustupljeno Al Jazeeri)\n Kompletan utisak se dodatno dramatizovao nakon što smo krenuli dalje ka istoku, praktično smo išli sve do linije fronta, kroz Harkovsku oblast smo ušli u Donjeck. Količina devastacije i destrukcije koju smo zatekli na tom putovanju je zapravo nešto što se ne može lako opisati. Mislim, prizori iz Vukovara, verovatno Alepa, one stvari koje smo viđali po Bosni i Hercegovini polovinom devedesetih godina… to otprilike tako izgleda. To je rezultat mehaničkog razaranja koje je zaista povezano sa jednom plamtećom mržnjom. Kada vidite da je doslovno svaka građevina uništena – privatne kuće, obdaništa, crkve, škole… da je apsolutno sve devastirano, to na čoveka prosto ostavi dubok utisak koji ne prolazi lako.\n Pet dana je trajalo to naše putovanje, od toga smo jednu noć prespavali u krevetima, jednu noć na podu lokalnog obdaništa u Bliznjukiju, a preostale tri noći smo vozili. Prešli smo 4.500 kilometara i vratili se u Beograd premoreni, ali ipak mislim da sve to što radimo ima veoma mnogo smisla i za nas, a tek pogotovo za te ljude koji su se zatekli zatečeni u užasu agresije daleko moćnijeg suseda.\n\nNajavili ste nedavno da će svjetlo dana uskoro ugledati knjiga Duhovi, četvrti i završni tom Cloace Maxime započete romanom U potpalublju.\n\n – Još 1992/93. godine sam preambiciozno zamislio da ću napisati tu tetralogiju koja se zove Cloaca Maxima i koja je započeta knjigom U potpalublju. Nekoliko meseci nakon što je bila objavljena, ta knjiga je van svakog mogućeg očekivanja nagrađena NIN-ovom nagradom, a ja sam se našao pred ogromnom pažnjom javnosti. Tada sam vrlo naivno govorio o svom književnom planu. Objašnjavao sam nadugačko i naširoko strukturu i suštinu tog četvoroknjižja i povremeno dobijao i podsmehe jer mora da je bilo nečeg prepotentnog i pretencioznog u činjenici da neko ko jedva da je objavio prvu knjigu govori kako već zna šta će napisati u naredne tri. I ne samo to… već objašnjava kako će ta četvrta knjiga tetralogije biti pomerena negde daleko u vremenu u odnosu na vreme događanja prve knjige, ali i vreme u kom smo tada realno živeli i da će pripovedač u njoj pripovedati iz neke blistavije realnosti u kojoj su se svi ratovi završili.\nGodine su prolazile, ja sam objavio prve dve knjige, zastao sam na pola treće sa početkom NATO bombardovanja Beograda, Srbije i Crne Gore, pisao sam potom i objavljivao razne druge stvari i vratio sam se čitavom tom projektu tek 15-ak godina kasnije. Evo, sad konačno čitavu stvar zaokružujem, baš kako sam tada i obećao, napisavši četvrtu, poslednju knjigu tetralogije Cloaca Maxima. Knjiga je u poslednjim fazama pripreme kod izdavača i njeno objavljivanje očekuje se u maju.', 'Dokumentarni film “Posljednji pokret francuskog intelektualca” Zehre Sikias u koprodukciji Al Jazeere Balkans prikazuje neispričanu priču o pokretu francuskih intelektualaca “Sarajevo”.\n Tokom opsade ideja “sarajevskog otpora” inspiriše posljednju univerzalnu političku borbu francuske inteligencije protiv širenja ultradesničarskih i nacionalističkih ideja u Evropi.\n Prvi put nakon Drugog svjetskog rata Evropa se ponovno suočava s etničkim čišćenjem, logorima, bombardovanjem gradova i masovnim ubistvima tokom rata u Bosni i Hercegovini (1992-1995).\n Opkoljeno Sarajevo, kao simbol bosanske tragedije, mnogi istaknuti francuski intelektualci, filozofi i umjetnici vide kao snažan signal da izraz “nikad više” prestaje vrijediti i da nacionalizam opet kuca na vrata Evrope.\n(Al Jazeera)\n Kroz prizmu francuskog pokreta za Sarajevo, dokumentarac prati intenzivnu četverogodišnju političku borbu protiv kontroverzne pasivne pozicije zapadnih vlada, posebno Francuske, koje odbijaju djelovati protiv srpske agresije.\n Priča nas vraća u ključne historijske događaje koji su obilježili kraj 20. stoljeća, kao što je osnivanje Evropske unije u Maastrichtu sa ciljem očuvanja mira u Evropi, upravo u trenutku kada se Balkan suočava s ratom i najradikalnijim ekstremističkim ideologijama.\n Iako pod opsadom, Sarajevo se uzdiže kao usamljeni otok koji nastavlja vjerovati i braniti republikanske ideale zajedništva. Kroz prizmu eminentnih francuskih filozofa, pisaca i umjetnika, film daje detaljan uvid u ideje i zaostavštinu ideala “sarajevskog otpora” istražujući, trideset godina kasnije, na koji način su oni bili od presudnog utjecaja na budućnost Evrope.\n Rat u Ukrajini i ogroman val populizma i desničarskih ideja koji se širi Evropom, daju novu perspektivu sarajevskog otpora ističući mnoge paradokse, simbole i nenaučene lekcije iz zaboravljene bosanske tragedije.\nZehra Sikias – biografija\n Zehra Sikias\xa0je rođena 27. februara 1974. u Sarajevu. Tokom opsade glavnog grada Bosne i Hercegovine,\xa0radeći sa stranim reporterima kao fikserica i prevoditeljica,\xa0prekinula je studij romanistike na Filozofskom fakultetu i posvetila se novinarskoj profesiji.\n Žurnalistiku je diplomirala 1996. na Fakultetu političkih nauka u Sarajevu, a magistrirala dvije godine kasnije na Visokoj školi za novinarstvo u Lilleu u Francuskoj.\n Iz Pariza je, kao novinarka, sarađivala s velikim brojem francuskih i evropskih medija, pokrivajući teme iz zemlje i svijeta, s posebnim akcentom na Istočnu Evropu i Balkan.\nZehra Sikias (Ustupljeno Al Jazeeri)\n Od 2020. u njenom novinarsko-istraživačkom fokusu su neistražene ili zaboravljene historijske teme iz bliske i daleke prošlosti.\n Sa svojom producentskom kućom VIA387, osnovanom 2020, kao rediteljica je 2023. godine potpisala svoj prvi dokumentarni film “Za Sarajevo: Posljednji pokret francuskih intelektualaca” za koji je, također, napisala scenarij.\nDokumentarni film “Posljednji pokret francuskog intelektualca” Zehre Sikias gledajte u programu Al Jazeere Balkans u subotu 01.04.2023. u 19:05, repriza 23:05, te na digitalnim platformama Al Jazeere Balkans.', 'Premijera operete u dva čina Orfej u podzemlju, kompozitora Jacquesa Offenbacha u režijskoj postavci Nine Kleflin, nakon 33 godine bit će upriličena 10. marta u Narodnom pozorištu Sarajevo, javlja Fena.\n Bit će to drugo postavljanje operete Orfej u podzemlju na sceni Narodnog pozorišta Sarajevo, nakon 9. novembra 1990. godine.\n „Komična opereta Orfej u podzemlju [koja je prvi put izvedena u Parizu 1858. godine] bila je hrabra, drska i duhovita i u vrijeme kada je nastala, a na nama je da je i danas pokažemo u vedrom i suvremenom duhu“, rekla je rediteljica Nina Kleflin.\n „Izrugujući dosadno klasicističko kazalište koje se oslanja na starogrčke uzore, Offenbach je želio stvoriti zabavnu priču koja obiluje lako pamtljivim hitovima i brzim, veselim melodijama. To mu je tako dobro uspjelo da je čuveni ‘pakleni ples’ (gallop infernal) postao poznat kao Can Can i osvojio sve noćne klubove Europe“.\n Prema njenim riječima, u predstavi koja se priprema u Narodnom pozorištu Sarajevo „ima duhovitog i ironičnog poigravanja sa svim formalizmima i malograđanštinama“.\n „Vidjet ćete bogove na Olimpu koji se ne ponašaju nimalo božanski, svijet ljudi koji obiluje bračnim nevjerama i lažima i paklenu zabavu u svijetu sjena gdje je sve dozvoljeno. Sjajan autorski tim i izvanredni pjevači, koji su uz to i odlični glumci, osigurali su mi kreativan i uzbudljiv radni proces“, rekla je Kleflin.\nNastupaju članovi Opere, Baleta, Sarajevske filharmonije\n Publici će se predstaviti solisti i hor Opere Narodnog pozorišta Sarajevo, Balet Narodnog pozorišta, te Sarajevska filharmonija kojom će dirigovati maestro Ognjen Bomoštar.\n U naslovnim ulogama pojavit će se Aida Čorbadžić / Tamara Štrelov Tabulov u liku Euridike, Amir Saračević igrat će Orfeja, Jasmin Bašić u ulozi Jupitera, te Ileš Bečei koji će utjeloviti lik Plutona.\n Ostatak podjele čine Amila Ravkić / Adelisa Saračević, Melisa Hajrulahović Tomić, Hana Salihović, glumica dramskog ansambla Emina Muftić, Dejan Kajević / Josip Katavić, Katarina Kikić Marić, Majo Marilović, Lejla Huseinćehajić, Siniša Markanović, Nedim Bašić, Dajana Segvić, Dragana Glumac, Alen Lemešević i Alen Mustafić.\nKoreografiju potpisuje Belma Čečo Bakrač, scenograf je Osman Arslanagić, kostimografska rješenja uradila je Vanja Ciraj Džudža, adaptaciju libreta Adnan Lugonić.', 'Nije nevažno znati da je Georgi Gospodinov najprevođeniji savremeni bugarski pisac, a njegova popularnost kod čitalačke publike širom svijeta raste sa objavljivanjem svake nove knjige. Pojava romana Fizika tuge bila je prijelomna tačka ne samo u razvoju Gospodinova kao samosvjesnog i vrsnog romansijera nego predstavlja ono posebno mjesto u razvoju savremene bugarske književnosti. S pojavom romana, i slavom koja je uslijedila, bugarska književnost i kultura postale su prvo vidljive, a zatim i referentne u širim i evropskim obzorima.\n(Ustupljeno Al Jazeeri)\n Georgi Gospodinov dobitnik je mnogih važnih književnih priznanja, ali utjecaj koji je svojim pisanjem ostvario na čitalačku i spisateljsku imaginaciju našeg doba prevazilazi puko faktografsko nabrajanje. Njegov specifičan stil, njegovo emotivno evociranje bugarske socijalističke prošlosti i postmoderan prosede učinili su ga jednom od najprepoznatljivijih zvijezda savremene književne produkcije.\n Roman Fizika tuge bio je toliko prevođen i popularan da je izrodio epigonske oponašatelje, a na kulturnom prostoru bivše Jugoslavije pisac i knjiga stekli su kultni status.\nRemek djelo u očekivanju\n Već u najavi, roman Vremensko sklonište opisivan je kao „remek djelo u očekivanju“, a prve recenzije, nakon objavljivanja knjige, bile su pozitivne. Najpohvalnije se o knjizi izrazlila poljska nobelovka Olga Tokarczuk potencirajući kako je Gospodinov pisac koji spaja čudesnu maštu sa savršenom tehnikom pisanja.\n Roman je privukao veliku pažnju, a najveću na srednjoevropskim književnim festivalima i sajmovima literature, gdje je predstavljan kao novi Gospodinovljev romaneskni biser.\n Ako se u svojoj književnosti latentno bavio historijom i prošlošću, u romanu Vremensko sklonište taj imaginarni prostor historijskog sada postaje centralna tema pripovjedanja, a Gospodinov ispisuje priču koja je u osnovi više naučno-fantastična nego historijska, u onom lukačevskom smislu. Prošlost jeste ključna tema romana, ali prošlost predstavljena u jednoj nadrealnoj futurističkoj viziji, gdje postaje stvarnost na najneposredniji način.\nBuybook / Phelia Baruh\n Glavni lik romana Gaustin, opsjenar prošlosti, odvaži se provesti jedan medicinski pokus i za oboljele od Alzheimerove bolesti izmišlja revolucionarnu metodu liječenja. Naime, on praksom psihoterapeuta, otvara kliniku za prošlost u kojoj do najsitnijeg detalja rekonstruiše prošlost. Koncept koji razvija prerasta medicinske okvire i počinje se širiti osvajajući prostor sadašnjosti i ispunjavajući ga ne samo u zdravstvenom, nego i u rekreativnom smislu.\nIgranje emocijom nostalgije\n Na tom se mjestu Gospodinov poigrava sa široko rasprostranjenom emocijom nostalgije, one za prošlim vremenima, koje u svim jezicima ovog podneblja najbolje idu uz opisnu sintagmu „dobra vremena“. Prošlost je na Balkanu uvijek funkcionirala kao nešto dobro, nešto za čim treba žaliti i u konačnici nešto čemu treba težiti.\n Taj osjećaj da se društvo, ili društva kreću prema konačnoj katastrofi sentiment je koji je Gospodinovu poznat na jedan organski, prirodan način i zato to u romanu Vremensko sklonište nije ideja ili koncept, nego živa literarna tvar.\n Zlatno doba naših života neprikosnoveno se nalazi negdje u prošlosti i kada se Gaustin i njegov pomagač, autorov literarni alter ego, odluče provesti opširnu anketu o tome u koji bi period 20. vijeka trebalo da se društva vrate bivaju iznenađeni rezultatima.\n Svako podneblje, svaka zemlja i svaka nacija drugačije gledaju na historiju i prošlost vlastitog historijskog razvoja, pa je u skladu s tim i tačka u koju žele da se projiciraju drugačija.\n Igrajući se sentimentom nostalgije, metafizičkim sentimentom koji prevazilazi samo površnost osjećaja na zadovoljstvo u emociji, Gospodinov pripovjeda priču o ljudskim snovima koji su okrenuti prema nazad, u prošlost, u proživljeno, u odigrano i nakon toga filtrirano u našem pamćenju.\nMinuciozna rekonstrukcija prošlosti\n Gospodinovljeva vizija prošlosti je minuciozna do najsitnijeg detalja, on je rekonstruiše ne kao općepoznatost ili zazivajući povratak ideološke matrice – to je prošlost koja se pojavljuje opisana do najsitnijeg materijalnog detalja, prošlost svakodnevice u najdoslovnijem smislu.\n Ideološko je kod Gospodinova, ipak, potisnuto u drugi plan makar je dobro svjestan da se na prošlost različito gleda u različitim krajevima Evrope. Naročito je ta perspektiva radikalno drugačija kada se suprotstave pogledi koji dolaze iz društava koja su se nalazila iza „željezne zavjese“ i onih zapadnoevropskih. Njihov osjećaj i njihovo poimanje prošlosti bitno je drugačije i određeno je vlastitim iskustvom historije.\n Georgi Gospodinov je velika literarna zvijezda, a njegove knjige privlače ogromnu pažnju na bilo kom jeziku da se pojave.\nSlično je i sa romanom Vremensko sklonište, kojeg je objavio sarajevski Buybook, knjigom koja ispisuje historiju 20. vijeka, ali ne historiografsku nego onu historiju koju svaki pojedinac nosi u sebi kao vlastito proživljeno iskustvo.', 'Ilija Trojanov je rođen u Bugarskoj 23. avgusta 1965. godine, ali je već sa šest godina sa roditeljima preko Jugoslavije napustio Bugarsku i stigao do Njemačke gdje je njegova porodica zatražila politički azil.\n Zahvaljući očevom poslu (inžinjer) Trojanov će još kao dijete biti u prilici da upoznaje “druge” svjetove: rasizam, eksploataciju, religijski fanatizam. U književnosti će se pojaviti početkom ‘90-ih, a svjetsku slavu steći će romanom Sakupljač svjetova.\n Ono što karakteriše i njegovu književnost je duboka društvena angažovanost. Trojanov u svojim djelima, ali i u stavovima koje iznosi u javnost, govori o teškim problemima, nepravdi i bolu koji nanosi sadašnji ustroj društveno-ekonomskih odnosa na planeti.\n Beskopromisno se zalaže za građenje novih, poštenijih odnosa na planeti.\n Zato jer je to ljudski, ali i zato jer je, uvjeren je, to uslov opstanka ljudske vrste.\n Neposredan razlog za razgovor sa Ilijom Trojanovim bio je njegov boravak u Sarajevu na manifestaciji “Sarajevski dani poezije”.\nNagrada ‘Bosanski stećak’ ove je godine pripala Iliji Trojanovu (Facebook / Halid Kuburović)\n Ovu više od 60 godina staru pjesničku manifestaciju (jedna od najstarijih pjesničkih manifestacija u Evropi) organizuje Društvo pisaca Bosne i Hercegovine.\n Kruna same manifestacije je književna nagrada “Bosanski stećak” koja je ove godine pripala upravo Iliji Trojanovu.\n\nNa početku da Vam čestitam na nagradi ‘Bosanski stećak’ čiji ste laureat ove godine. U govoru koji ste održali povodom uručivanja nagrade govorili ste o herezi u Bosni i Hercegovini i o tome da je ona jako važna i za njen današnji identitet. Rekli ste i da biti heretikom u bilo kojem trenutku istorije znači biti na pravoj strani. S tim u vezi, ko su današnji heretici i da li je poezija od svog nastanka, pored ostalog i heretička stvar?\n\n – Biti heretik znači biti dio tradicije, ali porazmisliti, unijeti neke izmjene i dopune. Dakle, ne spaliti kuću svojih predaka, već joj dodati nove prozore. Tako da ste u pravu, izuzetna poezija je oduvijek išla stazom hereze. Neshvaćenost je stoga sastavni dio piščevog egzistiranja.\n\nU svom kultnom romanu Sakupljač svjetova bavite se raznim dijelovima svijeta, običajima, religijama, kulturama. Kako Vam na toj mapi različitih svjetova izgleda prošlost i sadašnjost Balkana? Da li je naša prošlost krvava samo zbog nas samih ili su tome doprinijeli kolonijalizam, religijska isključivost, sklonost ka diktaturi?\n\n – Historijski posmatrano, Balkan je imao tu nesreću da ostane zaglavljen između moćnih sila Zapadne i Srednje Evrope s jedne strane, te osmanske i ruske imperije s druge. Tužno je što je riječ o regionu koji nikada nije ostvario svoj puni ljudski potencijal. Kompleks niže vrijednosti je posljedično doprinio svim tim bizarnim i apsurdnim oblicima nacionalizma, neurozi izazvanoj nekim sitnim razlikama koja je donijela toliko patnje i ubijanja. Meni to sve izgleda kao da je region još u pubertetu, nesposoban da odraste i stekne mudrost, obzir i toleranciju.\nIlija Trojanov recitira poeziju (Facebook / Halid Kuburović)\n\nU Vašim djelima, onoliko koliko sam uspio pročitati, posebno važno je to razbijanje stereotipa, a posebno ste doprinijeli rušenju stereotipa o islamu. Zanima me koliko književnost danas dopire do ljudi i koliko je njena mogućnost danas, u kontekstu savremenog svijeta, u izgrađivanju mostova i prevazilaženju razlika?\n\n – Mladi rasisti i islamofobi uopšte ne čitaju knjige. Oni koji to pak čine, jesu često spremni da preispitaju svoje ideje i stavove. Uz to, snaga pripovedanja krije se u tome da čitaoci traže da se razonode, a ako knjiga u tome uspije, može da u čitaočev um krišom ubaci i neka ozbiljna pitanja i promišljanja i da tako ostvari indirektni uticaj.\n\nKoliko pratite književnost u Bosni i Hercegovini i regiji i koliko je književnost iz ovih područja prisutna i percepirana u onim krajevima gdje sada živite ili ste živjeli?\n\n – U Njemačkoj i Austriji je prevedeno nešto od književnosti iz Bosne i Hercegovine i regiona. Recimo, S. Fischer, moja izdavačka kuća, nedavno je objavila nekoliko knjiga Lane Bastašić, kao i druge autore, poput Senke Marić, Bekima Sejranovića i Damira Ovčine, čijim sam romanom impresioniran. Uz to, u ediciji koju uređujem, objavili smo zbirku pripovjedaka velikog Isaka Samokovlije. A jednim od velikih evropskih glasova smatra se Dževad Karahasan koji nikada neće biti zaboravljen.\n\nZa kraj, s obzirom da živimo u svijetu koji sa jedna strane nikada nije živio u većem izobilju, a sa druge nikada nije doveo planetu u ovako tešku situaciju, kao neko ko je kroz novinarstvo i književnost\xa0 detaljno istraživao svjetove koji su neslavno propali, šta mislite gdje je izlaz iz svih ovih izazova sa kojim se naša civilizacija susreće i u tom kontekstu gdje vidite i budućnost književnosti?\n\n– Potrebni su nam novi narativi za svijet koji se mora brzo transformisati, udaljiti od uništavanja prirode i eksploatacije ljudi, od pohlepe elite i inertnosti masa. Potrebne su nam priče koje će zamisliti nešto što može i treba da bude, priče koje će donijeti prosvjetljenje i podsticaj. Nedavno sam učestvovao na sastanku Global Assembly i većina aktivista tamo je izrazila takvo mišljenje. Pripovedanje će biti značajnije nego ikad.', 'Nije fraza da se prošle subote u Hrvatskom narodnom kazalištu u Zagrebu “tražila karta više”. Te večeri ondje je, u sklopu 32. Muzičkog biennala Zagreb, praizvedena opera Lennon uglednog i nagrađivanog suvremenog hrvatskog skladatelja Ive Josipovića. “Onog” Josipovića – bivšeg predsjednika Republike Hrvatske, uvaženog pravnika i sveučilišnog profesora, ali i akademski obrazovanog glazbenika, koji je diplomirao kompoziciju na Muzičkoj akademiji u Zagrebu 1983. godine.\n U subotu je, štono se kaže, bio gala događaj, U svečanoj loži troje Josipovićevih kolega s Pantovčaka – dvoje bivših predsjednika: Stjepan Mesić i Kolinda Grabar Kitarović te aktualni Zoran Milanović. Gužva u gledalištu, ali i na pozornici. Uz orkestar i zbor opere čak 14 izvođača. Sama opera u režiji Marine Pejnović i pod dirigentskom palicom Ivana Josipa Skendera – filmski dinamična, u pet činova s 15 scena nabijenih u sat i pol vremena. Josipović je napisao operu o Johnu Lennonu, jednom od najvećih glazbenika 20. stoljeća i ikoni pop kulture na libreto Marine Biti.\n Josipović se nakon povlačenja iz aktivne politike napokon mogao više posvetiti i svom skladateljskom pozivu. U njegovoj operi, Lennonov život predstavljen je u retrospektivi, kroz niz flashbackova u kojima se Lennon susreće sa svojim ubojicom Markom Davidom Chapmanom i najvažnijim osobama iz svoga života – suprugom Yoko Ono, ljubavnicom May, majkom, tetkom, suputnicima iz Beatlesa – Paulom McCartneyem, Ringom Starom, Georgeom Harrisonom… O Lennonu smo razgovarali sa skladateljem, Ivom Josipovićem.\n\nZašto baš John Lennon i zašto baš u formi opere?\n\n – Opera je sinkretička forma u kojoj se poruka šalje glazbom, pokretom, tekstom i slikom. Velik je to izazov, ali i prilika da se željeni sadržaj publici komunicira kompleksnim izričajnim sredstvima. Zašto Lennon? Bio je glazbena ikona, ali i više od toga, bio je društveni aktivist koji se zalagao za ljubav, mir i slobodu. Zbog toga je u SAD-u čak smatran subverzivnim elementom, bio je pod nadzorom CIA-e, a i jako mu je dugo trebalo da dobije boravišnu dozvolu. On je glazbom artikulirao bunt, vrijednosti i želje mladih generacija šezdesetih i sedamdesetih godina, a i u njihovim kasnijim godinama, sve do danas, s Beatlesima bio je glazbeni idol tih, ali i novih generacija. S druge strane, njegov ubojica Chapman psihološki je fenomen, čovjek koji obožava Lennona i Beatlese, a onda ubija Lennona. Za taj čin davana su različita objašnjenja i nuđeni različiti motivi ubojstva. Sve skupa – stvoreno za operu!\n\nKoliko je ‘Lennon’ bio zahtjevan projekt i koliko se ideja dugo ‘kuhala’ u Vama od ideje do realizacije?\n\n – Sama ideja kuhala se više od desetljeća. Ali, problem je najprije bilo moj politički angažman koji, posebno u vrijeme predsjedničkog mandata, nije dozvoljavao nikakve druge aktivnosti. S druge strane, nisam imao pravi libreto. Mnogi su mi željeli pisati libreto, ali na neku svoju temu, ne o Lennonu. A ja sam htio baš Lennona! I konačno, gotovo “s neba”, kad sam već pomislio da nikada neću naći dobar libreto, zazvonio je telefon, a ugodni ženski glas rekao: „Ja sam Marina Biti, profesorica iz Rijeke. Imam libreto za vas…“. Pročitao sam ga i oduševio se. Rezultat ste mogli vidjeti na premijeri u HNK.\n\nKako ste zadovoljni konačnim djelom?\n\n – Jako sam zadovoljan. Možda je taj osjećaj subjektivan, ali ovacije koje su Lennon i ansambl HNK dobili, i na pretpremijeri, na premijeri i na ponovljenoj izvedbi čine me posebno zadovoljnim.\nPraizvedba prve opere u skladateljskoj karijeri bivšeg hrvatskog predsjednika, profesora emeritusa Ive Josipovića (Sanjin Strukić / Pixsell)\n\nVaš ‘Lennon’ pobudio je ogroman interes javnosti, dijelom zbog zanimljive priče, a dijelom i zato što Vas, kao autora, javnost ponajviše percipira kao bivšeg predsjednika i političara. Kako se nosite s bremenom bivše funkcije?\n\n – Puno se toga steklo u novoj operi. Sigurno, sve što ste naveli više je ili manje pomoglo zaista velikoj promociji koja je rezultirala prepunim gledalištem na sve tri izvedbe. Da ih je bilo i više, ulaznice bi bile rasprodane. Normalno je da me najveći broj građana percipira kroz predsjedničku funkciju, iako imam prepoznatljivu i glazbenu i pravničku karijeru. Za razliku od njih, koje zanimaju uži krug građana, predsjednike države prepoznaju svi. To je slučaj i sa svim bivšim predsjednicima, ne samo u Hrvatskoj. Ne osjećam nikakvo breme bivše funkcije. Ponosan sam i zahvalan što sam imao priliku biti na čelu svoje domovine. Naravno, u toj funkciji steknete i nešto neprijatelja. Ali, vratio sam se nakon mandata svom starom životu, a osim što me na portalima radikalni desničari nastoje uvrijediti, imam i danas odličan kontakt s brojnim građanima. A ta me crna, proustaška desnica ne može uvrijediti.\n\nJohn Lennon je bio jedan od posljednjih karizmatičnih likova popularne kulture i pop glazbe. Takvih ‘mesijanskih’ pojava poput Lennona više nema ni u drugim sferama, uključujući i politiku. Vidite li neku živuću, a već dovoljno povijesnu ličnost, koja bi bila ‘junak našeg doba’ i kojoj biste – pretpostavimo – posvetili operu? Jednostavnije: Ima li danas više Lennona ili Chapmana?\n\n – Ne bih se složio s Vama. U različitim područjima društvenog života postoje jake i karizmatične ličnosti. Neke svoju aureolu globalne slave dobivaju tek nakon smrti. Ima ih u politici, u umjetnosti, u gospodarstvu, u sportu… Zar takav nije, recimo, Messi? Ili Bill Gates? Ili Daniel Barenboim? Ili možda Pogorelić? Nije ovo vrijeme bez velikana. A opere se nikako ne pišu samo o povijesnim ličnostima koji su takve naravi. Pisale su se i o velikim negativcima, poput Kaligule. Kojih je više, genijalaca i pozitivaca ili negativaca? Učili su me da na to pitanje približno dobar odgovor daje Gaussova krivulja.\nOpere se često odnose i na potpune anonimce, ili na fiktivne likove. Na kraju je umjetničko djelo koje, u konačnici, cijeni povijest. Sjetite se kako je grozno na premijeri bila izviždana Carmen!? Na kraju, kao konačni, možda ne uvijek najpravedniji sudac, ostaje povijest. Bach je bio nepoznati autor 150 godina nakon smrti. A onda je ponovo otkriven i mnogi ga smatraju najvećim skladateljem ikada.', 'Akindžijski štit, vodovodna cijev prvog vodovoda koji je napravljen u Sarajevu, a koji je bio u funkciji 420 godina i tefter koji predstavlja popis vakufa Isa-bega Ishakovića iz kasnijeg perioda samo su neki od eksponata koji su predstavljeni na izložbi Utemeljitelj, koja je u organizaciji Udruženja za zaštitu kulturne baštine BiH “Isa-beg Ishaković” i JU Muzej Sarajeva, a pod pokroviteljstvom Grada Sarajeva, otvorena u sarajevskom Brusa bezistanu.\n(Armin Čelik / Ustupljeno Al Jazeeri)\n U okviru ove izložbe izloženi su eksponati iz osmanskog perioda koji su vezani za razvoj Sarajeva i to iz oblasti graditeljstva i urbane infrastrukture, nauke, zanatstva, trgovine i simbola državne vlasti, čime se potvrđuje se i afirmira ličnost Isa-bega Ishakkovića, koji \xa0zbog svog graditeljskog i prosvjetiteljskog djelovanja spada u red najznačajnijih ličnosti historije Bosne i Hercegovine.\n Cilj je, navode organizatori, široj javnosti \xa0prikazati njegov historijski značaj i ulogu koju je imao u urbanom nastanku i razvoju “najljepšeg među gradovima”, kako su Sarajevo opisali brojni putopisci.\n “Isa-beg Ishaković bi trebao biti inspiracija svima onima koji pretendiraju biti državnici, političari, poduzetnici, graditelji i humanitarci. Posebno bi oni koji djeluju u tom smislu iz Sarajeva trebali imati prepoznatljivu nit u svome poslu koja ih veže za Isa-bega i način na koji je on gledao u budućnost, gradio, darivao, vodio…To je historijski kapital koji je rijedak”, kaže Armin Čelik iz Udruženja za zaštitu kulturne baštine BiH “Isa-beg Ishaković”.\nKako je Sarajevo postalo uzor u formiranju drugih gradova?\n Izložba Utemeljitelj predstavljena je u 22 panela i pet kubusa sa predmetima iz tog perioda, koji na slikovit način pričaju priču o urbanim počecima i nastanku Sarajeva.\n “Sam prostor Sarajeva, odnosno Vrhbosne koja je obuhvatala današnje Sarajevsko polje, je prostor koji je i ranije bio naseljen. Bilo je tu života i prije, postojalo je dosta sela i zaseoka, pa čak i seoski trg koji se zvao Utornik, jer je utorkom bio pazarni dan i tada su ljudi sa sela dolazili u naselje da prodaju svoje proizvde”, podsjeća Čelik, pojašnjavajući kako je prostor današnjeg grada bio struktuiran prije Isa-bega Ishakovića.\n(Armin Čelik / Ustupljeno Al Jazeeri)\n Njegovom pojavom, ističe, dobijamo jedan fenomen u vidu prvog grada orijentalnog tipa koji je formiran u Bosni.\n “Pojavom Isa-bega Ishakovića dobijamo organizovanu, urbanu jedinicu koja počinje od Bentbaše – to je selo Brodac čije je stanovnike Isa-beg iselio u Hrasnicu, selo Vrančić, a taj je prostor izuzeo i odatle krenuo u formiranje nove urbane jedinice koja je fenomen po tome što je to prvi grad orijentalnog tipa koji se formira u Bosni”, kaže.\n “Sarajevo se može smatrati uzorom u formiranju svih drugih gradova”, naglašava Čelik.\n‘Regionalna ličnost’\n No, djelovanje Isa-bega Ishakovića nije bilo vezano samo za Sarajevo, već i za Novi Pazar i Skoplje, kao i druge gradove na Balkanu u kojima je ostavio svoj graditeljski pečat, što ga čini još zanimljivijim.\n(Armin Čelik / Ustupljeno Al Jazeeri)\n “Balkanski prostor bez njegovog pečata bi izgledao potpuno drugačije”, ističe Čelik dodajući: “Bez Isa-bega Ishakovića Sarajevo ne bi bilo Sarajevo, Novi Pazar ne bio Novi Pazar, kao što ni Skoplje ne bi bilo Skoplje.”\n “Današnjim rječnikom, bio je regionalna ličnost jer je kao osmanski sandžak-beg bio prisutan u svim tim predjelima”, ističe.\n No, uprkos historijskom značaju i ulozi koji je imao, Čelik upozorava da je “utemeljitelj” Sarajeva poprilično zapostavljen u široj javnosti.\n Još uvijek veliki broj građana Sarajeva ne zna gotovo ništa o postanku grada u kojem su rođeni, kaže on, dodajući da kroz rad i aktivnosti udruženja kotinuirano rade na tome da to stanje promjene.\n “Veoma je važno da mlade educiramo, a starije da podsjetimo na ulogu i značaj Isa-bega Ishakovića. Ova izložba je jedna od naših aktivnosti na tom polju”, kaže Čelik.\nMaketa ulice ‘Trgovka’\n U sklopu izložbe Utemeljitelj bit će predstavljena i maketa ulice Trgovka, koju je izgradio sin Isa-bega i koja je također uvakufljena.\n “Riječ je o maketi koju je nakon Drugog svjetskog rata napravio jedan čuveni maketar koji je radio i veliku maketu u Brusa bezistanu. Ta maketa je sada restauirana i premijerno je predstavljamo na ovoj izložbi”, navodi Čelik.\n “Ona pokazuje ulicu koja se naslanjalana Kolobara-han, prvi sarajevski karavan-saraj koji je u tom trenutku predstavljao granicu samog grada”, dodaje.\n(Armin Čelik / Ustupljeno Al Jazeeri)\n Izložba Utemeljitelj bit će otvorena do 15. marta ove godine.\n Autori izložbe su muzejski savjetnik Mirsad Avdić, muzejski savjetnik Adnan Muftarević, muzejski savjetnik Moamer Šehović, viša kustosica Indira Kučuk – Sorguč i viši kustos Hamdija Dizdar.\nKo je bio Isa-beg Ishaković?\n Vladavina Isa-beg Ishakovića u Bosni trajala je od otprilike 1454. do 1463. godine.\n Zbog svog graditeljskog i prosvjetiteljskog djelovanja spada u red najznačajnijih ličnosti historije Bosne i Hercegovine. Početkom marta 1462. godine osnovao je Sarajevo kao zasebnu urbanu i graditeljsku cjelinu.\nBio je posljednji krajišnik Bosanskog krajišta. Historičarka Ramiza Smajić je u ranijem intervjuu za Al Jazeeru navela da o njegovom porijeklu postoje dvije verzije koje kažu “da je riječ o bratu Stjepana Vukčića Kosače, Hranušiću, koga je ovaj predao sultanu Mehmedu Fatihu II kao izraz lojalnosti, a on primio islam i izgradio karijeru kao pripadnik vojničke klase” ili da je riječ o “pripadniku istočnobosanske velikaške porodice Pavlović koga su zarobile akindžije, a on se onda pokazao kao izuzetno sposoban i naslijedio vođu akindžija”.', 'Bosanskohercegovačka publika će od 13. do 23. maja na festivalu Sarajevske večeri muzike (SVEM) imati priliku da uživa uz zvuke najpoznatijih djela klasične muzike u izvođenju svjetskih umjetnika današnjice, najavili su organizatori.\n Prema riječima Ninoslava Verbera, predsjednika Music Arts Foundation (MAF) i umjetničkog direktora SVEM-a, na festivalu uvijek nastupaju neki od najvećih svjetskih umjetnika, a njihovi nastupi u svjetskim dvoranama uvijek bivaju ispraćeni ovacijama publike.\n „Mnogi od tih svjetskih umjetnika koji dolaze na SVEM nisu poznati na ovim našim prostorima, ali je zato uz pomoć njih i njihovih gostovanja Sarajevo poznato u svjetskim agendama“, rekao je Verber.\n U ambijentu koncertne dvorane Narodnog pozorišta Sarajevo, na koncertu otvorenja ovogodišnjeg Festivala će sa Sarajevskom filharmonijom nastupiti pijanista Simon Trpčeski, pod dirigentskom palicom maestra Ive Lipanovića, a predstavit će se popularnim djelom iz opusa Sergeja Rahmanjinova.\n „Radujem se što sam u Sarajevu prvi put sa koncertom u profesionalnom angažmanu, ali ne mogu da vjerujem da sam opet ovdje nakon 30 godina i mog nastupa na ‘Malom šlageru’ u Zetri. Nisam iznenađen toplinom i gostoprimstvom naroda Bosne i Hercegovine i to može uvijek biti dopunska motivacija za svakog umjetnika, ali i za svakog čovjeka“, rekao je Simon Trpčeski, pijanista koji je svirao u najvećim dvoranama svijeta.\n Iako je počeo svirati harmoniku, a s obzirom na to da makedonska muzika ima izuzetnu moć, vjerovao je da ukoliko se priđe profesionalno i sofisticirano, sa kompozitorske strane, bilo koja kompozicija može stajati rame uz rame sa klasičnom muzikom, prenosi Fena.\n To je pokazao i njegov projekt Makedonisimo sa sofisticiranim aranžmanima makedonskih kola i nekoliko pjesama. Dobili su priliku da projekt predstave koncertima u 15 država u svijetu, ali i našoj regiji.\nObilježavanje 100 godina Sarajevske filharmonije\n Sarajevska filharmonija će na koncertu otvorenja izvesti najpopularniju simfoniju Ludwiga van Beethovena, a zatim i kompoziciju za simfonijski orkestar internacionalno afirmiranog suvremenog bosansko-hercegovačkog kompozitora Ališera Sijarića.\n Pored koncerata za solistu i orkestar, na SVEM-u će biti održano i niz koncerata za kamerne sastave vrhunskih izvođača u koncertnoj dvorani „Cvjetko Rihtman“, počevši koncertom violistice Etleve Karadže i pijanistice Sonje Radojković, a u nastavku će ići na putovanje kroz historiju baroknih, neoklasicističkih i suvremenih kompozicija koje će izvesti sarajevski gudački kvartet SA Sinfonietta u sastavu Tamara Arsovski – violina, Alma Dizdar – violina, Aida Deljkić – viola i Belma Alić – violončelo.\n Muzičko putovanje kroz historiju bit će završeno koncertom pod nazivom Muzika svijeta internacionalno poznatog RomAn Dua – oboistice Sanje Romić i gitariste Zorana Anića, koji će putem posebno odabranog programa i aranžmana najaviti ljeto uz tradicionalne zvuke Španije, Brazila i Kube.\n Koncert zatvaranja će biti održan 23. maja i to u čast 100 godina Sarajevske filharmonije, na kojem će nastupiti jedan od najvećih klarinetista današnjice – Andreas Ottensamer, koji već godinama ne napušta sami vrh liste svjetskih klarinetista, a virtuozitet i muzički profesionalizam od nedavno počinje ispoljavati i u ulozi dirigenta. Ottensamer će kao senzacija ovogodišnjeg festivala nastupiti u Narodnom pozorištu Sarajevo uz Sarajevsku filharmoniju i rezidentnu dirigenticu SVEM-a Samru Gulamović.\nŠiroj javnosti će ponuditi jedno od najljepših kompozicija za klarinet – Sonatu za klarinet i orkestar kompozitora Johannesa Brahmsa u orkestraciji Luciana Beria.', 'Režiseru Lordanu Zafranoviću i producentu Dobrivoju Tanasijeviću Den Tani uručene su u petak navečer nagrade Beogradski pobednik za poseban doprinos filmskoj umjetnosti, na svečanom otvaranju Međunarodnog filmskog festivala FEST.\n Nakon dodjele priznanja i svečanog otvaranja FESTA u mts Dvorani emitovani su kratki film “Bakšiš” i dugometražno ostvarenje “Zločin je moj”, prenosi Beta.\n Umjetnički direktor festivala Jugoslav Pantelić publici je poručio da filmove na festivalu gledaju “lično i sa radoznalošću”, da biraju šta se uklapa u njihovo viđenje svijeta, ali i da budu otvoreni za drugačija iskustva.\n “FEST me podseća na čuveni Andrićev most zato što se na njega reflektuju društvene i istorijske promene, ali ipak uspeva da aih nadživi i ostane veran sebi i zato što nas kao most spaja”, rekao je Pantelić.\n U žiriju glavnog takmičarskog programa su producentica Jelena Mitrović, glumica Jovana Stojiljković, glumac Petar Benčina i režiser Vinko Brešan i režiser, scenarista i producent Laza Razanajatovo.\n Petočlani žiri odlučivat će o nagradama Beogradski pobjednik za najbolji film FEST-a, najbolju režiju, mušku i žensku uloga, scenarij i najbolji debi.\n Biće dodijeljene i nagrade Nebojša Đukelić, nagrada lista Politika i nagrada filmskih kritičara Fedora.\nPremijerna prikazivanja\n Tokom festivala biće prikazano gotovo 100 premijernih ostvarenja u okviru različitih programskih cjelina.\n Glumica Barbara Sukowa, muza režisera Rainera Wernera Fassbindera, i glumačka legenda Udo Kier dobitnici su međunarodnog počasnog Beogradskog pobjednika na 51. FEST-u.\n Na programu FEST-a su njihova najnovija ostvarenja “Daliland” i “Moj komšija Adolf”, a u čast počasnih nagrada u okviru selekcije FEST klasik, biće prikazani i filmovi “Lola” i “Znak đavola” u kojima su ostvarili kultne uloge.\n Glavni takmičarski program u subotu će u 17:00 u Sali 1 MTS Dvorane otvoriti francusko-marokanski film Prokleti ne plaču, režisera Fyzala Boulife.\n U Glavnom takmičarskom programu FEST-a je 17 filmova iz 15 zemalja.\nFEST traje do 5. marta, a program je dostupan na stranici festivala.', 'Francuska je u čast legendarne glumice Sarah Bernhardt, koja je preminula prije 100 godina i stvorila fenomen megazvijezde tada bez medija, društvenih mreža i interneta, pripremila poseban program pod nazivom „Sarah u svim svojim stanjima“.\n Slavnu glumicu, koja je preminula 26. marta 1923. godine, Victor Hugo je zvao „zlatnim glasom“, a Mark Twain za nju rekao: „Postoji pet vrsta glumica: loša, prolazna, dobra, odlična i Sarah Bernhardt“.\n Agencija France-Presse piše da je tadašnji francuski teatar predstavila širom svijeta i da je kreiranjem modnih trendova za života postala ikona.\n „Ona je prva planetarna zvijezda“, izjavio je za AFP Pierre-Andre Helene, historičar i prvi privatni kolekcionar njenih ličnih stvari. „Ako neka sadašnja zvijezda želi da bude približno kao Sarah Bernhardt, to bi bila kombinacija Madonne, Lady Gage, Rihanne, Beyonce i Michaela Jacksona“.\nSvjetska teatarska ikona\n Beta prenosi da je, tokom prve američke turneje 1880. godine, često dočekivana francuskom himnom gdje god da je išla, u New Yorku su muškarci bacali kapute na pod da bi glumica prešla preko njih, a često se satima potpisivala obožavateljima po manžetama košulja.\n „U Australiji su zabilježene scene histerije desetina hiljada žena koje su htjele da je vide i dodirnu“, rekao je Helene koji za glumicu kaže kako je bila „svjetska teatarska ikona“.\n „Nije bilo važno da li je publika u Londonu ili SAD-u razumjela šta je ona govorila… Njeno prisustvo je izazivalo sjaj, a njen glas je bio gotovo operski“, rekao je historičar.\n U njeno vrijeme pričalo se da su ljudi u glavni grad Francuske dolazili samo iz dva razloga – da \xa0vide Eiffelov toranj i Sarah Bernhardt.\n‘Neviđena mašina za samopromociju’\n Historičar Helene ipak smatra da glumica „svoju slavu duguje neviđenoj mašini za samopromociju“.\n „Njen agent Edward Jarrett, koji je za nju organizovao faraonska putovanja, imao je odličan smisao za komunikaciju i shvatio je da će je njeno neobično ponašanje odvesti na vrh“, ocijenio je Helene. „Ona je stvorila vlastiti mit“.\n Kad je moda u pitanju, ljudi su dolazili na predstave koliko da aplaudiraju njenom talentu, toliko i da se dive njenim haljinama koje su u 19. vijeku postale modni trend.\n Helene ističe još neke posebnosti koje su je učinile slavnom. „Bila je mršava u vrijeme kada su u modi bile krupnije žene, imala je crvenu kosu i bila je samohrana majka […] Ono na šta je bila najviše ponosna je to što je francusku kulturu dovela na svjetski vrh“.\nSarah Bernhardt je glumila u predstavama slavnih dramaturga, bavila se i skulpturom i glumila je u filmovima, tada nijemim. Kritičari su je opisivali kao nadobudnu i drsku osobu, prenosi AFP, koja je imala odličnu dikciju, ali ne i glumu.', 'Serijal “Evropske priče” od pet epizoda posvećen je liberalnim i demokratskim vrijednostima, temelju evropske poslijeratne strukture, koje su pomogle prevazilaženju antagonizama koji su ovaj kontinent stoljećima držali u trajnom stanju rata.\n U serijalu pogledajte priče koje govore o uspjehu Finske u stvaranju najboljeg obrazovnog sistema na svijetu, kao i sicilijanskoj pobuni protiv korumpiranih političara i mafije te impresivnom profesionalnom integritetu dvojice poznatih tužilaca Falconea i Borsellina.\n Tu je i priča o vještini danske demokratije da integriše neke utopističke ideologije poput anarhizma i hipijevske ideologije, kao i o njemačkoj hrabrosti da se suoči s teškim naslijeđem Hitlerovog nacizma.\n Konačno, posljednja epizoda bavi se razlozima trenutne krize liberalnih vrijednosti u Mađarskoj, kako bi se otkrile greške samih liberala, čime su napravili prostor za pojavu iliberalizma.\n Prvu epizodu serijala “Evropske priče” gledajte u progamu Al Jazeere Balkans u nedjelju 4. juna u 19:05, repriza u 23:05; naknadno i na digitalnim platformama Al Jazeere Balkans.\nO autoru projekta\n Borjan Jovanovski počeo je novinarsku karijeru 1991. na Makedonskom radiju.\n Godine 1993. prelazi na prvu privatnu i nezavisnu televiziju A1, koja je bila najutjecajniji medij sve do 2011. kad je zatvorena policijskim upadom. Krajem ‘90-ih Jovanovski je bio dopisnik A1 iz Brisela.\nBorjan Jovanovski (Ustupljeno Al Jazeeri)\n Nakon povratka 2000. postaje urednik i voditelj na toj televiziji, za što je dobio nacionalno priznanje za najutjecajnijeg novinara u Sjevernoj Makedoniji. Godine 1998. dobio je prestižnu nagradu “Krste Misirkov” od udruženja novinara za najboljeg TV-novinara, a 2002. prvu nacionalnu nagradu za istraživačko novinarstvo Instituta za medije. Jovanovski je bio\xa0autor i voditelj Eurozooma, jedne od najpopularnijih emisija u Sjevernoj Makedoniji.\n(Ustupljeno Al Jazeeri)\n Osnivač je i portala novatv.mk, gdje je bio glavni urednik do 2020. Budući da govori engleski i francuski jezik, autor je serijala intervjua s istaknutim političarima i intelektualcima\xa0širom Evrope. Napravio je pauzu u novinarskoj karijeri 2003, kada je bio glasnogovornik pokojnog predsjednika Borisa Trajkovskog\xa0sa zadatkom\xa0promocije multietničnosti i multikulturalnosti Sjeverne Makedonije.\n \n\n Autor projekta / BORJAN JOVANOVSKI\n Režija / MARKO ĐOKOVIĆ\n Produkcija za EUROVISION\n Producent / BORJAN JOVANOVSKI\n Izvršni producent / DEJAN KRAJČEVSKI\n Kinematograf / PETAR KOČIŠKI\n Snimatelj / ALEKSANDAR RISTESKI\n Montaža / / MARKO ĐOKOVIĆ\n Postprodukcija / KRUG FILM / AD+VENTURE\nProjekt podržale /AGENCIJA ZA FILM REPUBLIKE SJEVERNE MAKEDONIJE / MAKEDONSKA RADIO-TELEVIZIJA', 'Švedska pjevačica Loreen\xa0s pjesmom Tattoo pobjednica je ovogodišnje Eurovizije održane u Liverpoolu.\n Loreen je osvojila 583\xa0boda na\xa0glasovima publike i žirija iz 37 evropskih zemalja i Australije.\n Njoj je ovo drugi nastup\xa0i druga\xa0pobjeda na Euroviziji, nakon 2012. godine.\n Osim nje, jedini koji je dva puta pobijedio na takmičenju je Irac Johnny Logan.\n Drugo mjesto osvojila je Finska, a Izrael treće.\nHrvatska na 13, Srbija na 24. mjestu\n Hrvatski predstavnik Let 3 osvojio je 13. mjesto sa 123 boda, prenijela je Hina.\n Ovo je prvi put da je hrvatska pjesma bila u finalu Eurovizije od\xa02017. godine i nastupa Jacquesa Houdeka.\n Predstavnik Srbije Luke Black je sa pjesmom Samo mi se spava\xa0završio na 24. mjestu.\n Ovo, 67. izdanje Eurovizije održano je u Liverpoolu, zamjenskom domaćinu, pošto prošlogodišnji pobjednici Ukrajinci nisu mogli održati natjecanje u svojoj zemlji zbog ruske invazije.\nUkrajina je ove godine zauzela šesto mjesto.', 'Legendarni tenor Enrico Caruso, koji je stekao međunarodnu slavu, dobit će svoj muzej u rodnom Napulju, najavile su italijanske vlasti.\n Muzej Caruso, koji će se nalaziti unutar Kraljevske palate u Napulju, trebao bi biti otvoren 20. jula, 150 godina nakon rođenja umjetnika koji je popularizirao lirsku operu, javlja AFP.\n Enrico Caruso je „prvi pjevač u historiji svjetske muzike koji je shvatio i iskoristio veliki potencijal gramofonske industrije“, podsjetio je italijanski ministar kulture Gennaro Sangiuliano.\n Caruso (1873-1921) je karijeru počeo kao kontraalt u dječjim crkvenim zborovima. Nakon školovanja, od 1897. nastupao je kao operni pjevač i vrlo brzo stekao međunarodni ugled (Petrograd, Buenos Aires, Rim, Milano), a od 1903. pretežno pjevao u njujorškoj Metropolitan Operi.\n U prvih petnaestak godina 20. stoljeća smatran je najvećim lirskim i dramskim tenorom na svijetu. Repertoar mu je obuhvaćao naslovne uloge u operama Donizettija, Mascagnija, Verdija, Bizeta… te popularne napolitanske arije. Snimio je stotine ploča i svoj glas učinio prepoznatljivim u cijelom svijetu.\nZakleo se da neće pjevati u rodnom gradu\n Prema riječima kustosice muzeja Laure Valente, ne samo da je bio slavljen u najprestižnijim opernim kućama već je bio „i prvi u gramofonskoj industriji koji je prodao milion ploča“.\n U muzeju će biti izloženi kostimi, plakati, fotografije, ploče i gramofoni te snimke njegovih izvedbi.\n Rođen u vrlo siromašnoj napuljskoj porodici, Caruso je imao „složen odnos“ sa svojim rodnim gradom u kojem je 1901. u kazalištu Teatro San Carlo naišao na mlaki prijem.\nNakon toga se zakleo da do smrti neće pjevati u Napulju. Umro je u 48. godini života.', "Na ovogodišnjem, 51. Međunarodnom filmskom festivalu FEST, koji u petak počinje u Beogradu, bit će prikazano 29 filmova koje su režirale ili korežirale žene, objavili su organizatori.\n Tokom festivala će, od 24. februara do 5. marta, biti prikazana najnovija ostvarenja autorica iz 17 država: Srbije, Hrvatske, Italije, Francuske, Njemačke, Nizozemske, Belgije, Švicarske, Rusije, Turske, Azerbejdžana, Maroka, Kanade, SAD-a, Čilea, Meksika i Nigerije.\n Iz Italije dolaze četiri autorice: glumica i rediteljica Valeria Bruni Tedeschi snimila je poluautobiografski film Forever Young o prestižnoj francuskoj pozorišnoj školi, Susanna Nicchiarelli se u filmu Chiara bavi životom Sv. Klare Asiške.\n Carolina Cavalli u filmu Amanda prati „krizu prve četvrtine života“ usamljene djevojke riješene da obnovi staro prijateljstvo, a Francesca Archibugi ekranizovala je roman The Hummingbird Sandra Veronesija o čudesnom životu Marca Carrere, čovjeka koji ostaje miran usred haosa svijeta koji ga okružuje.\nŽenski rukopis\n Ženski rukopis srpske kinematografje predstavljat će Nina Ognjanović, čiji se film Ovuda će proći put takmiči za „Beogradskog pobednika“, te Mimi Vlaović, autorica kratkog fima Tvoj čuvar, koji je dio selekcije FEST Intro.\n Pored filma Nine Ognjanović, još četiri filma koje su režirale žene bit će u Glavnom takmičarskom programu, od ukupno 17 ostvarenja: Totem Lile Aviles iz Meksika, Tragovi Dubravke Turić iz Hrvatske, Snijeg i medvjed Selcen Ergun iz Turske te Daliland Mary Harron iz Kanade.\n Rediteljica iz Njemačke, Emiliy Atef, režirala je, posljednji film tragično nastradalog Gasparda Ulliela, More Than Ever, koji govori o sretnom paru koji se suočava sa teškom egzistencijalnom odlukom.\n Tri Francuskinje snimile su filmove o ljubavnim vezama: Mia Hansen Love One Fine Morning, Rebecca Zlotowski ostvarenje Other People's Children, a Claire Denis Stars at Noon.\xa0Njihova sunarodnica Léonor Serraille u svom filmu Mother and Son bavi se periodom od dvije decenije života samohrane majke koja se iz Obale Slonovače doselila u Pariz.\nOd četiri dokumentarca dva režirale žene\n Majka je i u fokusu američke rediteljice rođene u Nigeriji, Chinonye Chukwu, koja je snimila film Till o Afroamerikanki i njenoj riješenosti da istjera pravdu i razotkrije sistemski rasizam iza brutalnog ubistva njenog 14-godišnjeg sina, pedesetih godina prošlog vijeka na američkom jugu.\n Argentinka Manuela Martelli snimila je višestruko nagrađivani film 1976 o Carmen, supruzi, majci i baki koja zalazi na neistraženu teritoriju kada pristane da, na molbu sveštenika, u tajnosti brine o jednom mladiću.\nOd četiri dokumentarca u programu ovogodišnjeg FEST-a, dva su režirale žene: Amerikanka Lora Poitras, dobitnica Zlatnog lava za ostvarenje All the Beauty and the Bloodshed o sunovratu jedne farmaceutske dinastije i Švicarka Eva Vitija koja u Loving Highsmith otkriva nepoznate detalje o čuvenoj književnici.", 'Dio glumaca i muzičara protestovalo je pred hrvatskom Vladom zbog nedavnih izmjena Zakona o doprinosima. Samostalnim umjetnicima koeficijent obračuna osnovice penzije povećan je na 1,2 – odnosno vraćen na onaj koji su imali prije 14 godina. Okupljeni su tražili da im se koeficijent smanjen zbog recijesije dodatno poveća, te izjednači sa onim koji imaju umjetnici zaposleni u javnim ustanovama kulture.', 'Evropska komisija sprema se odobriti Googleovo preuzimanje Photomatha, i to bez uvjeta, potvrdili su upućeni izvori na koje se poziva Reuters.\n I Google i Evropska komisija, koja provizornu odluku planira objaviti 28. marta, odbili su komentirati tu informaciju.\n Photomath je osnovan 2014. godine u Hrvatskoj, a kreirao je aplikaciju koja koristi umjetnu inteligenciju za prepoznavanje, trenutno rješavanje i objašnjavanje matematičkih zadataka. Imaju ispostave u Zagrebu i u američkom San Mateu.\n Početkom mjeseca Bruxelles je izvijestio da prijavljeno Googleovo preuzimanje Photomatha ispunjava uvjete za provjeru potencijalnog negativnog utjecaja na tržišno natjecanje u EU-u, pozivajući ostale kompanije da dostave potencijalne prigovore.\n Regulatori na obje strane Atlantika proteklih su mjeseci pažljivije analizirali dogovorena spajanja američkih tehnoloških divova i startupova kako bi utvrdili planiraju li time istisnuti konkurenciju, napominje Reuters.\nAplikacija preuzeta više od 300 miliona puta\n Google je 21. februara Evropskoj komisiji prijavio da je kupovinu Photomatha dogovorio prošlog maja, zatraživši njenu dozvolu.\n „Photomathova tehnologija pomoći će Googleu da poboljša kapacitete kako bi učenicima omogućio bolje iskustvo s učenjem matematike i proširiti njegovu ponudu pomoći s domaćom zadaćom“, izjavio je Googleov glasnogovornik za Reuters.\n Prema podacima na internet stranici, aplikacija Photomath preuzeta je više od 300 miliona puta, dostupna je u više od 200 zemalja, na više od 30 jezika.\nPhotomathovi su ulagači američke investicijske kompanije: Menlo Ventures, LearnCapital, Goodwater Capital, GSV Ventures i Cherubic.', 'Blue Origin, svemirska agencija u vlasništvu američkog milijardera Jeffa Bezosa, dobila je ugovor od NASA-e da napravi svemirsku letjelicu koja će voziti astronaute do površine Mjeseca i nazad, saopćeno je iz NASA-e.\n Projekt koji vodi Blue Origin vrijedan je više od sedam milijardi dolara.\n\nHonored to be on this journey with @NASA to land astronauts on the Moon — this time to stay. Together, we’ll be solving the boil-off problem and making LOX-LH2 a storable propellant combination, pushing forward the state of the art for all deep space missions. #Artemis… pic.twitter.com/Y0zDhnp1qX\n — Jeff Bezos (@JeffBezos) May 19, 2023\n \n “Dodatno ulažemo u infrastrukturu koja će utrti put do slijetanja prvih ljudi na Mars”, rekao je administrator NASA-e Bill Nelson.\n “Naše zajedničke ambicije sada nisu ništa manje od onih kada je predsjednik [John F.] Kennedy izazvao generaciju sanjara da putuju na Mjesec.”\nBezos je na Twitteru napisao da je “počašćen što je na putu s NASA-om da iskrca astronaute na Mjesec”.', 'SpaceX Elona Muska koristit će za svoje sljedeće lansiranje rakete vodom hlađenu čeličnu ploču, koja može da izdrži najmoćnije polijetanje na svijetu, nakon što je debitantski pokušaj njegove rakete Starship da stigne u svemir izazvao velika oštećenja lansirne platforme.\n Džinovska svemirska letjelica eksplodirala je 37 kilometara visoko na nebu u četvrtak, 20. aprila, nekoliko minuta nakon polijetanja u probnom letu bez posade, prenosi Tanjug, pozivajući se na Reuters.\n\npic.twitter.com/vX3M7B3J1G\n — Elon Musk (@elonmusk) April 20, 2023\n \n Na lansirnom mjestu SpeceX-a u Teksasu, raketni motori, kojih ima ih više od 30, ispalili su raketu s većom snagom od bilo koje druge na svijetu, nasilno udarajući tlo ispod njene lansirne platforme dok je polako poletjela.\nPosljedice eksplozije\n Kako pokazuju fotografije, to je napravilo krater dubok oko metar i odlomilo velike komade armiranog betona koji su letjeli hiljadama metara.\n Musk je u petak rekao da je svemirska kompanija “počela da gradi masivnu čeličnu ploču sa vodenim hlađenjem, koja će proći ispod nosača za lansiranje”, ali da ne bi bila spremna prije lansiranja 20. aprila.\n On je sugerisao da će raketa biti spremna za instalaciju prije sljedećeg pokušaja lansiranja za jedan do dva mjeseca.\nIstakao je da je SpaceX “pogrešno mislio”, na osnovu testa na Zemlji, da će lansirna ploča preživjeti jedno lansiranje, iako su motori tokom tog testa upotrijebili polovinu svoje snage.', "Gotovo polovina životinjskih vrsta u cijelom svijetu trenutno prolazi kroz fazu smanjenja populacije, pokazalo je novo istraživanje.\n Studija objavljena u utorak ispituje promjene u gustoći populacije više od 70.000 vrsta životinja iz cijelog svijeta, što je čini najopsežnijim istraživanjem te vrste do sada, prenosi agencija Hina, pozivajući se na dpa.\n Istraživači s Univerziteta “Queen's” u Belfastu rekli su kako su otkrića “drastično upozorenje” jer je globalni gubitak bioraznolikosti izazvan ljudskom industrijalizacijom znatno alarmantniji nego što se mislilo.\n‘Populacijski trendovi’\n Otkrili su da 48 posto vrsta na Zemlji trenutno prolazi kroz smanjenje populacije, dok se populacija manje od tri posto vrsta povećava.\n Opseg izumiranja vrsta tradicionalno se mjerio kategorijama prijetnji Međunarodne unije za očuvanje prirode (IUCN), prema kojima 28 posto života na Zemlji trenutno prijeti izumiranje. Međutim, novo istraživanje koristilo je globalnu analizu različite mjere rizika od izumiranja, a to su “populacijski trendovi”.\n Naučnici su otkrili da je kriza izumiranja znatno ozbiljnija nego što pokazuju tradicionalne mjere temeljene na kategorijama prijetnji. Također su otkrili da 33 posto vrsta koje IUCN-ove kategorije zaštite trenutno smatraju “sigurnima” zapravo opadaju i u sve su većoj opasnosti od izumiranja.\n U međuvremenu, analiza pokazuje da nedostatak vrsta s rastućom populacijom pokazuje da se druge vrste ne razvijaju kako bi zauzele mjesto izumrlih vrsta u ekosistemu.\nNajozbiljniji izazov za planetu\n “Ova nova metoda proučavanja i analiza na globalnom nivou pruža jasniju sliku o pravom opsegu globalne erozije bioraznolikosti koju tradicionalni pristup ne može ponuditi”, rekao je Daniel Pincheira-Donoso, viši predavač evolucijske biologije i makroekologije na Univerzitetu “Queen's” u Belfastu.\n “Naš rad je drastično upozorenje o trenutnoj veličini ove krize koja već ima razorne učinke na stabilnost prirode u cjelini, te na ljudsko zdravlje i dobrobit.”\n Vodeća autorica istraživanja Catherine Finn dodala je: “Gotovo polovina životinjskih vrsta na Zemlji za koje su dostupne procjene trenutno se smanjuje. Da stvari budu još gore, mnoge životinjske vrste za koje se smatra da im ne prijeti izumiranje, zapravo progresivno opadaju.”\nGlobalni gubitak biološke raznolikosti smatra se jednim od najozbiljnijih izazova za čovječanstvo u narednim desetljećima, koji utječe na funkcioniranje ekosistema, proizvodnju hrane, širenje bolesti i stabilnost globalne privrede.", 'Izvršni direktor TikToka u četvrtak je odgovarao na teška pitanja američkih kongresmena koji pozivaju na zabranu te društvene mreže jer smatraju da je prijetnja nacionalnoj sigurnosti Sjedinjenih Američkih Država.\n Svjedočenje Shoua Zija Chewa pred Kongresom dolazi nekoliko dana nakon nastojanja kineske kompanije da uvjeri Amerikance i njihove zastupnike da aplikacija donosi ekonomsku vrijednost i podržava slobodu govora, prenosi Hina.\n TikTok, koji ima više od 150 miliona američkih korisnika, suočen je s optužbama da podatke svojih korisnika dijeli s kineskom vladom i da ne čini dovoljno da zaštititi djecu koja koriste tu mrežu.\n Republikanka Cathy McMorris Rodgers, predsjednica Odbora za energetiku i trgovinu Zastupničkog doma, počela je saslušanje tvrdnjom da “TikTok prikuplja gotovo sve podatke koji se mogu zamisliti – od lokacije korisnika i onoga što pišu i kopiraju te s kim razgovaraju, do biometrijskih podataka i više”.\n “Ne vjerujemo da će TikTok ikada prihvatiti američke vrijednosti – vrijednosti slobode, ljudskih prava i inovacije“, rekla je republikanka i dodala da Komunistička partija Kine može koristiti TikTok “kao alat za manipuliranje cijelim SAD-om”.\nChew: Ne radimo za kinesku vladu\n Chew je na početku svjedočenja govorio o svojim singapurskim korijenima i ustvrdio da kompanija “ne promovira niti uklanja sadržaj na zahtjev kineske vlade”.\n Odboru i korisnicima je obećao da neće biti “bilo kakve manipulacije bilo koje vlade”.\n Dio političkih stručnjaka smatra da bi zabrana TikToka mogla štetiti demokratima koji koriste platformu za obraćanje mlađim biračima. Troje demokrata u gornjem domu Kongresa se usprotivilo zabrani.\xa0Većina zastupnika ipak želi zabranu TikToka.\n Kineska aplikacija prošle je sedmice objavila da je vlada predsjednika Joea Bidena od kineskih vlasnika zatražila da se riješe svojih udjela ili će uslijediti zabrana.\nZabrana TikToka\n Kinesko ministarstvo trgovine prethodno je objavilo da će “prisiljavanje na prodaju TikToka ozbiljno narušiti povjerenje investitora iz cijelog svijeta, uključujući iz Kine, da ulažu u Sjedinjene Američke Države”.\n “Ako su te vijesti tačne, Kina će se tome odlučno usprotiviti”, navelo je ministarstvo.\n Vlade širom svijeta zabrinute su da bi vlasnik TikToka, kineska kompanija ByteDance, mogao predati kineskoj vladi historiju pregleda ili druge podatke o korisnicima ili promovirati svoju propagandu i navodne dezinformacije.\n The Wall Street Journal je izvijestio da vlasti SAD-a razmatraju da zabrane TikTok ukoliko ByteDance ne proda aplikaciju.\n Parlamenti SAD-a, Velike Britanije i Novog Zelanda zabranili su korištenje TikToka na službenim telefonima.\xa0Indija je zabranila TikTok i desetine drugih kineskih aplikacija iz razloga, kako je navela, sigurnosti i privatnosti.\n Norveški parlament zabranio je u četvrtak TikTok i aplikaciju za razmjenu poruka Telegram na uređajima sa pristupom sistemima skupštine, a zabrana odmah stupa na snagu, saopštila je norveška novinska agencija NTB.\nTelegram je aplikacija za razmjenu poruka koju su osnovali braća Pavel i Nikolaj Durov, rođeni u Rusiji.', "Upotreba društvenih mreža je glavni uzrok depresije, anksioznosti i drugih problema među tinejdžerima u SAD-u, upozorio je Vivek Murthy, šef Službe javnog zdravlja SAD-a (Surgeon General), izvještava NBC, prenosi Beta.\n Doktor medicinskih nauka i viceadmiral Murthy je dugogodišnji zagovornik društvenog značaja mentalnog zdravlja. Njegovo upozorenje o društvenim mrežama dolazi pošto su među tinejdžerima tokom protekle decenije naglo porasle stope depresije, tuge i beznađa, posebno među djevojčicama.\n Šef Službe javnog zdravlja poziva tehnološke kompanije i zatupnike da preduzmu “hitne mjere” kako bi na društvenim mrežama zaštitili mentalno zdravlje djece i adolescenata.\n U izvještaju skreće pažnju na rastuću zabrinutost zbog posljedica korišćenja društvenih mreža na mentalno zdravlje djece i adolescenata. Murthy apeluje na kreatore politike i kompanije koje prave platforme društvenih mreža da sa roditeljima podijele teret upravljanja time kako djeca i adolescenti koriste društvene mreže.\nKljučno pitanje javnog zdravlja\n Murthy mentalno zdravlje mladih smatra “ključnim pitanjem javnog zdravlja” i poziva kreatore politike da pomognu u osiguravanju jakih sigurnosnih standarda da bi se adolescenti i tinejdžeri zaštitili od izlaganja štetnom sadržaju i od prekomjerne upotrebe društvenih mreža.\n Po izvještaju šefa Službe javnog zdravlja SAD-a, do 95 posto tinejdžera između 13 i 17 godina kaže da koristi platforme društvenih mreža. Otprilike trećina kaže da “skoro konstantno” skroluje, objavljuje ili na drugi način učestvuje u društvenim mrežama.\n “U ovom trenutku nemamo dovoljno dokaza da sa sigurnošću kažemo da su društvene mreže dovoljno sigurne za našu djecu”, rekao je Murthy u jednom intervjuu i naglasio da “sada moramo da preduzmemo mjere da bismo bili sigurni da štitimo našu djecu”.\nDepresija i pametni telefoni\n Njegov izvještaj objedinjuje istraživanja koja povezuju upotrebu društvenih mreža i loše mentalno zdravlje adolescenata, kao što je studija iz 2019. koja je otkrila da su tinejdžeri koji su provodili više od tri sata dnevno na društvenim mrežama “suočeni s dvostruko većim rizikom da imaju loše mentalno zdravlje, uključujući simptome depresije i anksioznosti”.\n Usamljenost je postala epidemija u SAD-u, kaže šef Službe javnog zdravlja, a prošle godine učenici viših razreda osnovnih i srednjih škola rekli su u ispitivanju da na platformama društvenih mreža svakodnevno provode u prosjeku tri i po sata.\n Jim Steyer, osnivač “Common Sense Media”, organizacije koja se zalaže za zakone i politike kako bi mediji bili više prilagođeni djeci, rekao je da je Murtijev savet “apsolutno na mjestu” i “trebalo bi da bude poziv svakom roditelju u ovoj zemlji, svakom kreatoru politike, da moramo da stavimo fokus i uložimo resurse u to”, prenosi NBC.\n Najpopularnije platforme društvenih mreža među tinejdžerima u SAD su TikTok, Snapchat i Instagram, utvrdio je Istraživački ceentar Pew.\nUtiču na mentalno zdravlje na različite načine\n “Depresija među adoslescentima je počela da raste oko 2012. godine, u vrijeme koje se poklapa sa popularnošću pametnih telefona”, rekla je Jean Tvenge, profesorica psihologije Državnog univerziteta u San Diegu i autorica knjige Generacije: Stvarne razlike između generacije Z, Milenijalaca, Generacije X, Bumera i ćutljivih – i šta one znače za budućnost Amerike.\xa0\n To je bilo i vrijeme, rekla je Tvenge, kada su “‘lajkovi’ na objavama postali uobičajeni, a algoritmi su počeli da postaju sofisticiraniji da bi duže zadržali ljude na društvenim mrežama. To očigledno nije slučajnost”.\n Izveštaj šefa Službe javnog zdravlja SAD-a okrivljuje društvene mreže i za poremećaje u ishrani, tjelesnu dismorfiju i nisko samopoštovanje mladih. Neki dokazi takođe ukazuju na moguću vezu prekomjerne upotrebe društvenih mreža i poremećaja pažnje ili hiperaktivnosti tinejdžera.\n Tvenge je rekla da društvene mreže mogu uticati na mentalno zdravlje na različite načine. I spavanje i društvena interakcija licem u lice su korisni za mentalno zdravlje, rekla je ona, ali problem je ako su djeca na mreži kada bi trebalo da budu u krevetu ili da provode vrijeme s prijateljima.\n Ona je ukazala da osjećati se izostavljenim i upoređivati se s drugima takođe može biti štetno.\n “Čak i ako na intelektualnom nivou znate da je neko možda napravio i 200 selfieja da bi dobio jedan dobar, na emotivnom nivou je to drugačije, to nije baš ‘svareno'”, rekla je Tvenge.\nRoditelji na prvim linijama\n Izvještaj šefa Službe javnog zdravlja SAD navodi preporuke i za tehnološke kompanije i za zakonodavce.\n “Kreatori politike moraju da pomognu da imamo jake sigurnosne standarde da bismo zaštitili našu djecu od izloženosti štetnom sadržaju, kao i da ih zaštite od prekomjerne upotrebe društvenih mreža”, rekao je Murthy i ukazao da to znači i primjenu minimalnih starosnih granica.\n Kompanijama se savjetuje da kreiraju bolje alate za zaštitu tinejdžera i da smanje funkcije koje podstiču djecu da duže ostanu na mreži.\n Roditelji su sada na prvim linijama u pokušaju da pomognu tinejdžerima da se snalaze u online svijetu, a šef Službe javnog zdravlja SAD-a ih poziva da u kući naprave “zone bez tehnologije” i da razgovaraju s djecom o tome kako se osjećaju kada koriste društvene mreže.\n Steyer iz “Common Sense Media” rekao je da “zaista nije fer stavljati teret samo na roditelje”. “Zašto se industrija ne smatra odgovornom za kreiranje platformi i stvaranje funkcija koje stvaraju veću ovisnost”, upitao je. Prema njegovim riječima, “o tome mora da postoji velika nacionalna diskusija”.\n Većina tehnoloških kompanija zahtijeva da njihovi korisnici imaju najmanje 13 godina. Ali gotovo 40 posto djece između osam i 12 godina koristi društvene mreže, navodi se u izvještaju šefa Službe javnog zdravlja SAD-a.\n Murthy vjeruje da je čak i dijete od 13 godina premlado da bi bilo na društvenim mrežama, ali je rekao da nema dovoljno podataka da bi se ukazalo koji bi namanji uzrast bio odgovarajući.\n Tvenge predlaže da se minimalna starosna granica postavi na 16 godina.\n “Hajde da sada uspostavimo neke propise kako bismo pomogli djeci koja još nisu na društvenim mrežama”, rekla je Tvenge. “Možda možemo da spasimo sljedeću generaciju”.\nPreporuke mladima\n I novinska agencija AP prenosi savjete šefa Službe javnog zdravlja SAD za mlade, roditelje i staratelje koji kaže da “djeca i adolescenti nemaju luksuz da godinama čekaju dok ne saznamo pun stepen uticaja društvenih mreža, njihovo djetinjstvo i razvoj se dešavaju sada”.\n Murthy mladima savjetuje da potraže pomoć prijatelja ili odrasle osobe od povjerenja ako smatraju da društveni mreže negativno utiču na njih ili neku osobu koju poznaju, i da pročitaju uputstva Američke akademije pedijatrije o društvenim mrežama.\n Mladima Murthy preporučuje da naprave granice: da ograniči upotrebu telefona, tableta i računara najmanje jedan sat prije spavanja i tokom noći kako bi bili sigurni da će dovoljno spavati.\n Kaže mladima i da vrijeme za obroke i okupljanje s prijateljima bude bez uređaja da bi pomogli izgradnju društvenih veza i licem u lice zaista razgovarali s drugima. “Lično sa povežite s ljudima i neka interakcije bez tehnološke veze budu svakodnevni prioritet”, istakao je Murthy.\n “Budite oprezni u vezi sa onim što dijelite: lični podaci o vama imaju vrijednost. Budite selektivni u pogledu onoga što objavljujete i dijelite na mreži i s kim dijelite, jer je to često javno i neko ga može trajno čuvati. Ako niste sigurni da li treba da objavite nešto, obično je najbolje da to ne učinite”, savjetuje šef Službe javnog zdravlja.\n Mladima ukazuje da ne skrivaju uznemiravanje ili zlostavljanje, već da se obrate barem jednoj osobi kojoj vjeruju, kao što je bliski prijatelj, član porodice, savjetnik ili učitelj koji može pružiti pomoć i podršku.\n Mladima preporučuje i da na posebnom sajtu (stopbulliing.gov) dobiju savjete o tome kako da prijave maltretiranje putem interneta, kome da prijave i uznemiravanje i zlostavljanje na mreži i ako su privatne slike snimljene i dijeljene na mreži bez dozvole, kome se treba javiti da bi se uklonile.\nSavjeti roditeljima\n Roditeljima i starateljima preporučuje da naprave “porodični medijski plan” o korištenju društvenih mreža. Taj plan treba da se zasniva na otvorenom porodičnim razgovoru i donese pravila o korištenju mreža i uključuje teme kao što su koliko vremena pred ekranom/online, granice sadržaja i neotkrivanje ličnih podataka.\n Uz “zone bez tehnologije” i ograničenje upotrebe elektronike najmanje jedan sat prije spavanja i tokom noći, a bez nje tokom obroka i susreta, Murthy roditeljima i starateljima preporučuje da pomognu djeci da razviju društvene vještine i njeguju lične odnose “offline vezama s drugima”.\n Šef Službe javnog zdravlja SAD-a podsjeća da roditelji mogu dati dobar primjer kako izgleda odgovorno i zdravo korištenje društvenih mreža time što sami sebi ograniče upotrebu, vodeći računa o tome i kada i kako roditelji dijele informacije ili sadržaj o svom djetetu i time da se pozitivno ponašaju na društvenim mrežama.\n Roditeljima i starateljima savjetuje da pomognu djeci tako što će ih učiti o tehnologiji i kako da budu odgovorni online učesnici prikladno svom uzrastu.\n“Razgovarajte s djecom o prednostima i rizicima društvenih mreža, kao i o važnosti poštovanja privatnosti i zaštite ličnih podataka na način koji odgovara njihovom uzrastu. Razgovarajte s djecom o tome s kim se povezuju, podešavanjima privatnosti, iskustvima na mreži i kako tamo provode vrijeme”, preporučio je šef Službe javnog zdravlja SAD.", 'Vjosa, jedna od posljednjih divljih rijeka Evrope, proglašena je nacionalnim parkom, prema oduci albanske vlade. Tako stečenim statusom zaštićena je od gradnje hidrocentrala.\n Nakon duge kampanje nacionalnih i međunarodnih nevladinih agencija i uz pomoć slavnih osoba, kao što je glumac Leonardo DiCaprio, veličanstvena rijeka i njezine pritoke stekle su status koji im omogućuje „najveći mogući nivo zaštite“, navode borci za zaštitu okoliša na koje se poziva AFP.\n Vjosa izvire u Grčkoj, stvara meandre i teče u Albaniji u duljini 192 kilometra te se ulijeva u Jadransko more sjeverno od luke Vlore. Njen tok nije nigdje remećen infrastrukturnim objektima.\n Ta rijeka zadivljuje izuzetnom ljepotom i bioraznolikošću.\nPobrojano 1.200 vrsta\n Prema nevladinim organizacijama EuroNatur, Riverwatch, EcoAlbania i MedINA, rijeci su prijetili brojni projekti hidrocentrala poput onih kojima već obiluju sama Albanija i ostatak Balkana.\nRijeka zadivljuje izuzetnom ljepotom i bioraznolikošću (Reuters)\n Lokalno stanovništvo koje živi uz rijeku strahovalo je da će im zemljišta biti potopljena, a bioraznolikost uništena.\n Vjosa je još vrlo neistražena rijeka no stručnjaci su pobrojali nekih 1.200 vrsta, od čega je njih 40-ak, kao što su evropska jegulja, vidra te crkavica (egipatski strvinar), Međunarodna unija za očuvanje prirode (UICN) uvrstila na popis ugroženih.\n „Krajnji je trenutak da naučimo iz grešaka koje su počinile druge zemlje i da spriječimo masovni turizam u korist ekoturizma, agroturizma i kulturnog turizma, da idemo na kvalitet, a ne na kvantitet, na vrijednosti, a ne volumen“, rekla je albanska ministrica turizma i okoliša Mirela Kumbaro.\nSporna izgradnja aerodroma\n U početku je albanska vlada planirala dodijeliti rijeci nivo unutrašnje zaštite. No nakon godina kampanje Tirana je poslušala argumente ekologa i odabrala status kojim se zabranjuje gradnja hidroelektrana.\nGodinama se strahovalo da će zemljište uz rijeku biti potopljeno, a bioraznolikost uništena (Reuters)\n Borci za zaštitu okoliša sada pozivaju Atinu da na jednak način zaštiti Vjosu koja u duljini 80 kilometara protiče Grčkom i gdje se naziva Aoos.\n „Time je prvi put cjelokupni riječni tok zaštićen, a ne samo dio rijeke ili pritoka“, kaže Ulrich Eichelmann iz udruge Riverwatch.\n „Vjosa je jedna od rijetkih rijeka takve veličine koja je tako dobro očuvana i netaknuta“, kaže Andrej Sovinc iz UICN-a.\nMeđutim, nevladine organizacije zabrinute su zbog spornog projekta gradnje aerodroma u regiji Vjosa-Narta, koji bi prijetio 200 vrsta ptica što obitavaju u području laguna i močvara rijeke Vjose. Premijer Edi Rama tvrdi da taj projekt neće imati nikakav efekt na lokalni ekosistem, prenijela je Hina.', 'Kompanija Amazon planira lansirati svoje prve internet satelite u svemir u prvoj polovini 2024. godine, a ubrzo nakon toga bi ponudila početne komercijalne testove, saopćila je kompanija.\n Kompanija, čiji je osnivač Jeff Bezos, objavila je ovo dok se priprema za nadmetanje s kompanijom SpaceX Elona Muska i drugima o osiguravanju širokopojasnog interneta na svjetskom nivou, prenosi Tanjug, pozivajući se na Reuters.\n Project Kuiper, Amazonova jedinica satelitskog interneta, počet će masovnu proizvodnju satelita kasnije ove godine, saopćila je kompanija.\nAmazonov najpristupačniji terminal za mrežu\n To će biti prvi od najmanje 3.000 satelita koje tehnološki gigant planira lansirati u nisku orbitu Zemlje u narednih nekoliko godina.\n “Definitivno ćemo imati beta testiranje s komercijalnim kupcima 2024. godine”, rekao je Dave Limp, šef Amazon uređaja.\n Standardni korisnički terminal, kvadratne antene od 11 inča (28 centimetara) za Kuiper mrežu, koštat će Amazon manje od 400 dolara za svaku proizvodnju i osiguravanje internet brzine od 400 megabita u sekundi za korisnike, saopćila je kompanija.\nManja mobilna antena kvadratnog oblika, širine sedam inča (18 centimetara) i težine jedne funte (450 grama) bit će za kupce Amazonov najpristupačniji terminal za mrežu, iako kompanija nije objavila cijenu.', 'Najnovije analize pokazuju da je upotreba smartfona širom sveta dostigla svoj „najviši nivo“ (peak level). Svakog dana je u upotrebi oko 6,84 milijardi smartfona, što znači da više od dve trećine svetskog stanovništva koristi neku vrstu „džepnog računara“. Stručnjaci procenjuju da je prava brojka verovatno i veća. U tih gotovo sedam milijardi su uračunati samo jedinstveni telefonski brojevi, a budući da postoji veliki broj korisnika sa dva, pa čak i više uređaja (naročito u zapadnim zemljama), pravi broj smartfona je verovatno i veći.\n Takođe, procenjuje se i da je od 2010. godine do danas proizvedeno ukupno 17,8 milijardi smartfona, od kojih je više od polovine i danas na neki način u upotrebi. Ove brojke svedoče i o razmeri u kojoj su smartfoni promenili svakodnevni život ljudi. Smartfon je „prvi uređaj“ za gledanje videa, pozive, dopisivanje i navigaciju, a više od 95 odsto korisnika društvenih mreža dolazi upravo sa pametnih telefona.\n Budući da su danas smartfoni gotovo u svakom (ili najvećoj većini) džepova, kompanije koje stoje iza dva najpopularnija i najviše korišćena operativna sistema za telefone – Google i Apple, postale su deo grupe od nekoliko najvrednijih kompanija na svetskim berzama. Android i iOS su i najviše korišćeni operativni sistemi na svetu, skinuvši tako sa tehnološkog trona Microsoft Windows (koji je i dalje najkorišćeniji OS na računarima).\n Nove generacije smartfona, pa čak i modeli stari nekoliko godina, snimaju 4K video, te mogu napraviti fotografije visoke rezolucije. Ovakva „tehnološka utopija“ je bila predmet naučne fantastike do pre samo jedne decenije. I ne samo to – novi iPhone i Android modeli mogu i da montiraju video zapise, te da obrađuju fotografije u profesionalnim formatima (RAW). Opet, za sve ovo je do pre samo desetak godina bio potreban jak računar sa puno memorije i\xa0 prostora za skladištenje podataka.\nUlazak u poslovne vode\n Vremenom su i Google i Apple polako prešle iz sfere „originalnih proizvođača“ (OEM) hardvera i softvera u potpuno nove poslovne vode. Tako je Google jedan od najvećih oglašivača na svetu, zahvaljujući svom „Google Ads“ sistemu koji prikazuje plaćene rezultate u vrhu svake pretrage. Google je tako uspeo da uzme značajan deo globalnog marketing kolača vrednog više od 370 milijardi dolara. Takođe, Google zauzima više od 92 odsto svetskog tržišta online pretrage, što ga stavlja u dominantan položaj na celokupnom internetu.\n Sa druge strane, Apple je najpopularniji proizvođač smartfona u svetu, iako nije isporučio najveći ukupan broj uređaja. Zanimljivo je i da je od 10 najpopularnijih modela smartfona, više od polovine čine iPhone-modeli različitih generacija, dok ostale pozicije drže Samsung, Xiaomi i Oppo. Google zbog ovoga plaća Appleu između osam i 12 milijardi dolara godišnje da bi bio prvi izbor za servis pretrage na iPhone uređajima.\n Globalno tržište smatfona danas vredi više od 480 milijardi dolara, dok se procenjuje da će do 2025. to biti 570 milijardi, a četiri godine kasnije 790 milijardi dolara. Za to vreme, globalno tržište računara se smanjuje, te će sa sadašnjih 440 milijardi dolara nastaviti da pada oko tri odsto godišnje. Ukupni prihodi pet najvećih proizvođača smartfona se kreću oko 850 milijardi dolara, dok će u narednih pet godina preći 1.200 milijardi dolara.\nBanka u džepu\n Sfera „prenosnog računarstva“ (mobile computing), u koju spadaju i smartfoni, te tableti i različiti ‘2 u 1’ uređaji je među najčešćim kada su u pitanju krupne investicije. Brojni hedge fondovi, banke i venture capital kompanije širom sveta ulažu u proizvodnju hardvera i softvera, te razne kompanije za proizvodnju aplikacija i igrica. Ovo je prevashodno uslovljeno i dva do tri puta većim ROI indeksom (Return of Investment, povraćaj uloženog kapitala) u odnosu na druge industrije. Tako je ROI u mobilnoj industriji oko 1,6 što znači da se sredstva mogu povratiti za samo godinu do godinu i po dana, u odnosu na druge industrije, poput energetike ili transporta, gde se uloženi kapital može povratiti najčešće za deceniju do dve. Takav „protok investicija“ je naveo sve veće banke u svetu da u manjoj ili većoj meri „digitalizuju“ svoje usluge.\n I na balkanskim prostorima praktično da nema banke koja putem svog online portala ili mobilne aplikacije ne nudi barem uvid u stanje na računu, te poslednje uplate i isplate. Bankama to štedi ogromne resurse, kako ljudske, tako i tehnološke, a u isto vreme ubrzava protok novca, te usluge čini daleko dostupnijim. Za veće klijente, naročito one poslovne, dostupan je i čitav niz „e-Banking“ usluga, kojima se mogu pratiti čitavi poslovni procesi.\n Iako su i Android i iOS uređaji do sada imali razne aplikacije koje su omogućavale praćenje finansija i kreditnih platnih kartica, same tehnološke kompanije su bile samo „end provider“, tj. pružale su „okvir“ kroz koji je korisnik komunicirao sa raznim finansijskim institucijama. No, i to će se uskoro u potpunosti promeniti.\n Kompanija Apple je nedavno omogućila svim vlasnicima njihove „Apple Card“ kreditne kartice da otvore i štedni račun. Ovaj račun će se u potpunosti koristiti putem aplikacije na iOS uređajima, a njegovo održavanje će biti potpuno besplatno. Takođe, za razliku od gotovo svih banaka, nema ni uslova za najmanji dozvoljeni depozit, što će u praksi značiti da je štedni račun moguće otvoriti i samo 10 ili 100 dolara.\n Ono što je bilo posebno iznenađenje i za globalne finansijske stručnjake, i za bankare sa Wall Streeta, je godišnja kamata na štednju od čak 4,15 odsto, što je gotovo 10 puta više od američkog, te 12 do čak 15 puta više od evropskog bankarskog proseka. Ekonomisti navode i da je u nekim slučajevima to za čak 415 puta više od najnižih kamata na štednju u SAD-u (koje često iznose samo 0,1 do 0,5 odsto, a u nekim bankama čak i 0,01 odsto). Zbog toga se očekuje da klijenti koji drže štednju sa ovim minimalnim kamata u narednom periodu jednostavno pređu na Apple štednju. Imajući u vidu koliko iPhone i iOS korisnika ima samo u SAD-u, ovaj potez kompanije Apple može imati i ogroman uticaj na samo bankarsko tržište.\n Treba reći i da je Apple i dalje samo „vlasnik tehnologije“ (technology provider), te da same finansijske usluge idu kroz banku-partnera Goldman Sachs. Sve što će korisnicima biti potrebno je odobrena „Apple Card“ kartica i aplikacija „Wallet“, koja već dolazi instalirana na iOS uređajima.\nHoće li i banke povisiti kamate na štednju?\n Ovakav potez Applea i Goldman Sachsa može navesti i druge „standardne“ banke da povećaju kamatne stope na svu štednju, što se poslednjih nekoliko i godina praktično nije dešavalo, iako su američke Federalne rezerve kao glavno regulatorno telo podigle svoje referentne stope na 4,75 do pet odsto. Federalne rezerve su najavile i nove slične poteze u narednom periodu, kako bi uticale na smanjenje inflacije i dalje povećanje bankarskog obima u dolarima.\n Sam bankarski sektor u SAD-u (kao i u Evropi) je pod velikim pritiskom. Nakon nekoliko godina smanjene potrošnje zbog pandemije, usledio je rat u Ukrajini, te tenzije na Bliskom istoku i u Južnom kineskom moru, a sve je to poljulalo poverenje u finansijske institucije.\n Takođe, pad poverenja u kriptovalute i brojni skandali, poput onog sa kriptoberzom FTX, doveli su do povlačenja velikih investitora, te do zatvaranja nekoliko američkih banaka. Problema ima i širom EU, pa čak i u „obećanoj zemlji“ za banke – Švajcarskoj. Nekoliko bankarskih giganata je ili ušlo u proces dokapitalizacije i spajanja ili su jednostavno bile na ivici bankrota, poput nekadašnjeg diva Credit Suisse.\nSprema li Google odgovor?\n Najveći rival u svetu smartfona, Google, za sada ne planira ulazak na bankarsko tržište, barem ne na način na koji je to učinio Apple. Iako još od 2020. godine postoje planovi za pokretanje „Google Card“ programa, u pitanju je šire partnerstvo sa već postojećim bankama i njihovim kreditnim uslugama, a koje bi se eventualno koristile putem Google Pay aplikacije.\n Apple i ovde ima prednost, jer je njihova kartica „vezana“ za same iPhone ili iPad uređaje, budući da aplikacija „Wallet“ zahteva iOS operativni sistem. Sa druge strane, na Android platformi već postoji više od 3.500 različitih aplikacija banaka, kreditnih kuća, te onih za vođenje računa.\n Jasno je da i budućnost ovakvih mobilnih sistema zavisi i od samih trgovaca – da bi ovakvi sistemi bili globalni i univerzalni, potrebno je da ga prihvati veliki broj trgovinskih lanaca, te velikih distributera. To što se nekim elektronskim karticama može plaćati u američkim prodajnim gigantima Walmart i Costco, ne znači puno stanovnicima u Evropskoj uniji (a pogotovo onima na Balkanu, čak iako koriste iPhone ili iPad). Takođe, ovakve sisteme moraju odobriti i evropski regulatori i komisije unutar EU, koje bi ovo mogle videti kao potez američkog finansijskog sistema za zaštitu dolara (pogotovo u odnosu na euro), te kao zaštitu američkih tehnoloških i trgovinskih monopola.\n Ipak, jasno je da se globalna ekonomija kreće u pravcu pune digitalizacije, te sve većeg smanjenja korišćenja gotovine. Na ovogodišnjem panelu u Davosu koji je organizovao Svetski ekonomski forum, većina šefova centralnih i velikih poslovnih banaka je zauzela stav da je digitalizacija celokupnog protoka novca neminovna – i to u bliskoj budućnosti.\n „Do 2030. godine će ovakva transformacija doneti gotovo trenutna plaćanja i isplate, nekoliko puta brže transfere širom sveta, te široko usvajanje blockchain tehnologije, na kojoj počivaju kriptovalute“ rečeno je na panelu.\nOgroman broj praktičnih problema\n Iako u teoriji ovakav bankarski i platni sistem deluje primamljivo, i dalje ostaje ogroman broj praktičnih (real world) problema. Prvi i najveći je sve učestalija krađa „digitalnog identiteta“, te kako će u bliskoj budućnosti biti sprečeno da neko jednostavno plati neku narudžbinu ili uslugu vašim telefonom (ili telefonom nekog od ukućana).\n Sistemi „dvostruke potvrde identiteta“ već postoje (two-factor authorization), ali se pokazalo da ih hakeri relativno lako mogu zloupotrebiti. Sami iOS uređaji imaju ili sistem prepoznavanja lica (Face ID) ili otiska prsta (Touch ID) za potvrdu identiteta korisnika.\n Sama „Apple Card“ kartica zahteva iste bezbednosne provere, kao i već postojeći Apple Pay sistem – prvo se treba ulogovati u iCloud nalog, te potvrditi identitet pomoću već navedenih Face ID ili Touch ID sistema, nakon čega je sama kartica dostupna unutar „Wallet“ aplikacije. Ovi podaci se takođe dele i sa bankom Goldman Sachs i njihovim sistemima, kako bi se izvršio sam transfer.\nSam „Apple Pay“ sistem koristi napredni sistem šifrovanja (enkripcije), te ni sam Apple ne može da dešifruje ove podatke bez tzv. korisničkog tokena. Čak i u slučaju da se koristi kamera uređaja za slikanje i prepoznavanje bankovne kartice za dalje korištenje u aplikaciji „Wallet“, fotografija se ne čuva niti na mobilnom uređaju, niti na samim Appleovim serverima.', 'Al Jazeera Media Network sarađuje s Googleom kako bi poboljšala svoje digitalne platforme, koristeći usluge Google Cloud Platform (GCP).\n Partnerstvo ima za cilj unaprijediti digitalne mogućnosti Al Jazeere i pružiti publici digitalno iskustvo prilagođenije korisniku, kontinuitet poslovanja, poboljšanu sigurnost i zaštitu podataka korištenjem Google Clouda.\n Osim toga, Mreža planira poboljšati svoje interaktivne platforme korištenjem Googleove tehnologije koja je korištena tokom FIFA Svjetskog prvenstva u Kataru 2022, a koja je izgrađena s Google Cloud Platformom. To će Al Jazeerinoj publici omogućiti zanimljivije iskustvo, a istovremeno osigurati još veću pouzdanost i stabilnost.\nSigurnost digitalnih platformi\n Al Jazeera će, također, obogatiti sigurnost svojih digitalnih platformi integracijom Google Cloud Security rješenja, koja će poboljšati povjerljivost, integritet i dostupnost njenih podataka i aplikacija.\n Al Jazeera aktivno učestvuje u Googleovim programima pouzdanih testera, stičući rane uvide u vrhunske tehnologije i sarađujući na razvoju revolucionarnih rješenja.\n “Drago nam je što smo partneri s Googleom, pouzdanim liderom u tehnološkoj industriji, kako bi nam pomogli da nastavimo poticati inovacije i donijeti više vrijednosti našoj publici”, izjavio je Mounir Daymi, izvršni direktor Digitalnog odjela u Al Jazeera Media Networku. “S Cloud rješenjima poput Googleovog u našem portfelju, podići ćemo digitalno novinarstvo na viši nivo i nastaviti pružati usluge svjetske klase našoj publici diljem svijeta”. \nPublici se pruža najbolje moguće iskustvo\n Prema njegovim riječima, “partnerstvo jača predanost Al Jazeere da bude pionir u digitalnom novinarstvu, pružajući svojoj publici najbolje moguće iskustvo.”\n “Partnerstvo s Googleom otvara nove kanale, omogućavajući pojednostavljene operacije i otkrivajući uzbudljive prilike za razvoj organiziranih i učinkovitih medijskih rješenja. Saradnja između Al Jazeere i Googlea ima ogroman potencijal za uspjeh”, rekao je Ahmed Al Fahad, izvršni direktor za tehnologiju i mrežne operacije u Al Jazeera Media Network.\nKako svijet postaje međusobno povezaniji nego ikad prije, a izazovi digitalne sigurnosti nastavljaju se razvijati, Al Jazeera ostaje predana pionirskim poduhvatima novih tehnologija koje će imati značajan utjecaj na svijet digitalnih medija.', 'Njemački naučnici otkrili su 300.000 godina stare otiske stopa ”ljudi iz Heidelberga”, davno izumrle vrste ljudi, u njemačkim planinama Harz.\n Naučnici vjeruju da su ti, kako se navodi, savršeno očuvani otisci, najstariji ikad pronađeni u Njemačkoj, prenosi Tanjug, pozivajući se na Sky News.\n Otisci su otkriveni na paleolitskom lokalitetu Schoeningen u planinama Harz, a također su pronađeni otisci drevnih životinja.\n Ljudi iz Heidelberga, zvanično poznati kao Homo heidelbergensis, bili su prvi ljudi za koje se znalo da su gradili kuće i lovili velike životinje.\nŽivjeli na obalama jezera ili rijeka\n Zna se da su živjeli i u Africi i u zapadnoj Euroaziji od prije otprilike 700.000 godina do prije gotovo 200.000 godina.\n Vođa tima naučnika s Univerziteta u Tuebingenu koji je pronašao otiske Flavio Altamura rekao je da je, s obzirom na činjenicu da su neki od otisaka pripadali djeci, vjerovatno bila riječ o ”porodičnom izletu”, a ne o grupi odraslih lovaca.\nDodao je kako nalazi potvrđuju da je izumrla ljudska vrsta živjela na obalama jezera ili rijeka s plitkom vodom.', 'Naučnici iz Kostarike kažu da bi ljenjivci mogli pomoći u pronalaženju novih antibiotika.\nTim koji proučava krzno tih životinja otkrio je jedinstvenu bakteriju koja bi mogla biti novo oružje u borbi protiv takozvanih superbakterija otpornih na antibiotike.', 'Nekoliko sati nakon što je Njemačka završila svoju atomsku eru isključivanjem posljednja tri nuklearna reaktora, najveći pojedinačni reaktor u Evropi pušten je u redovni pogon u Finskoj, potvrdio je operater TVO.\n Očekuje se da će Olkiluoto 3, koji\xa0sada proizvodi oko 14 posto električne energije u zemlji, ostati operativan\xa0“barem sljedećih 60 godina”, prema operateru TVO-u.\n Njemačka je u međuvremenu službeno okončala desetljeća korištenja nuklearne energije isključivanjem posljednja tri nuklearna reaktora tokom vikenda.\n Reaktor Isar 2 na jugoistoku zemlje, postrojenje Neckarwestheim na jugozapadu i Emsland na sjeverozapadu isključeni su iz električne mreže prije ponoći.\n Najveća evropska ekonomija nastojala je ostaviti za sobom nuklearnu energiju od 2002, ali je postupno ukidanje ubrzala bivša kancelarka Angela Merkel 2011. godine nakon nesreće u nuklearnoj elektrani Fukushima u Japanu.\n U Finskoj je Evropski tlačni reaktor (EPR) u međuvremenu pušten u redovni pogon nekih 18 godina nakon početka izgradnje reaktora i 14 godina nakon što je prvobitno planirano da krene u komercijalnu proizvodnju, piše AFP.\n Nakon što je prvi put postigao punu snagu u septembru prošle godine, trebao je ući u komercijalnu proizvodnju u decembru, ali je početak odgođen nekoliko puta tokom faze testiranja.\n‘Glavni adut’\n Izgradio ga je konzorcij Areva-Siemens na čelu s Francuzima, a reaktor je prvi put pokrenut u decembru 2021. i priključen na finsku elektroenergetsku mrežu u martu prošle godine.\n “Probna proizvodnja je završena i počela je redovna proizvodnja električne energije”, rekli su iz TVO-a.\n S proizvodnim kapacitetom od 1.600 megavata, Olkiluoto 3 je najveći pojedinačni nuklearni reaktor u Evropi, dok je ukrajinska elektrana Zaporožje sa svojih šest reaktora najveća nuklearna elektrana.\n Finska se nadala da će se oslanjati na novi reaktor za svoje potrebe za električnom energijom ranije ove zime, s obzirom na strah od nestašice energije nakon što je Rusija, glavni dobavljač Evrope, napala Ukrajinu i prekinula izvoz plina kao odgovor na zapadne sankcije.\n Jarmo Tanhua, izvršni direktor TVO-a, u izjavi je nazvao “ekološki prihvatljivu proizvodnju električne energije” jednim od “glavnih aduta” Finske, prenijela je Hina.\nSigurnost i klima\n EPR je osmišljen kako bi ponovno pokrenuo evropsku nuklearnu industriju nakon černobilske katastrofe 1986. i hvalili su ga da nudi veću snagu i bolju sigurnost.\n Međutim, nekoliko projekata EPR-a imalo je kašnjenja i milijarde dolara prekoračenja troškova.\n Krajem prošle godine, francuska državna energetska grupacija EDF morala je najaviti još šest mjeseci odgode za novi reaktor koji se gradi u Flamanvilleu na sjeverozapadu zemlje, odgađajući njegov predviđeni početak rada do sredine 2024. godine.\n Hinkley Point u Britaniji i tvornica Taishan u Kini su, također, pretrpjeli zastoje u proizvodnji EPR-a, prekoračenja troškova i kašnjenja.\n Dvije jedinice EPR-a u Kini već su ušle u komercijalnu proizvodnju, čineći Olkiluoto 3 trećim koji je pušten u rad u svijetu.\n Odluka Njemačke da prekine korištenje nuklearne energije bila je popularna u zemlji sa snažnim protunuklearnim pokretom.\n No, neki su kritikovali kako je ta odluka povećala ovisnost zemlje o uglju dok pokušava kontrolisati energetsku krizu uzrokovanom ratom u Ukrajini.\n Markus Soeder, konzervativni premijer Bavarske, pozvao je saveznu vladu da dopusti njegovoj zemlji da nastavi koristiti nuklearnu energiju.\n “Sve dok kriza ne završi i prijelaz na obnovljive izvore nije dovršen, moramo koristiti svaki oblik energije do kraja desetljeća”, rekao je Soeder za Bild.\n Nuklearna tehnologija je, također, doživjela novu popularnost kao način smanjenja emisije ugljika, a švedska klimatska aktivistica Greta Thunberg oštro je kritizirala njemački potez kao “grešku”, ako on znači sagorijevanje više uglja.\n TVO je reaktor Olkiluoto 3 nazvao “najvećim finskim klimatskim činom”, dodajući da će “ubrzati kretanje prema ugljično neutralnom društvu”.\nU Finskoj je anketa iz maja 2022. pokazala da 60 posto Finaca podržava nuklearnu energiju, prenijela je Hina.', 'Zapadne vlade ljute su na TikTok. Kineska aplikacija koju vole tinejdžeri širom svijeta izložena je kritikama da “omogućava špijuniranje, ne štiti lične podatke i da čak kvari mladež”.\n Vlade u Sjedinjenim Američkim Državama, Ujedinjenom Kraljevstvu, Kanadi, na Novom Zelandu i širom Evrope odlučile su posljednjih mjeseci zabraniti korištenje TikToka na službenim telefonima. Ako bude kako traže ‘jastrebovi’, moguća su i strožija ograničenja. Bijela kuća zatražila je od kineske matične kuće ByteDance da proda TikTok ili će aplikacija u SAD-u biti potpuno zabranjena.\n No, jesu li te kritike opravdane? Sigurnosni dužnosnici ne govore mnogo o tome zašto su protiv TikToka. To je, možda, zbog osjetljivosti pitanja koja se odnose na nacionalnu sigurnost ili je jednostavno znak da su sve to samo neutemeljene prazne priče, piše Politico u svojoj najnovijoj analizi, koju prenosi Hina.\n Glavni izvršni direktor TikToka Shou Zi Chew odgovarao je u četvrtak na pitanja američkih kongresnika o tome.\n Glavne kritike upućene TikToku:\n1. Pristup Kine podacima s TikToka\n Možda najveću zabrinutost izaziva potencijalni pristup Kineske vlade podacima milionima korisnika TikToka.\n Zapadni sigurnosni dužnosnici upozoravaju da bi ByteDance mogao biti podložan kineskim zakonima o nacionalnoj sigurnosti, posebno zakonu iz 2017. koji nalaže kineskim preduzećima da „podržavaju, pomažu i sarađuju” s nacionalnom obavještajnom zajednicom. Zakon daje slobodne ruke kineskim obavještajnim agencijama, ističu dužnosnici.\n Podatke korisnika TikToka mogu koristiti i stotine kineskih inženjera i zaposlenika TikToka, od kojih neki mogu raditi za državu, kažu zapadni dužnosnici.\n U decembru 2022. neki zaposlenici ByteDancea u Kini i SAD-u ciljali su novinare zapadnih medija koji su koristili aplikaciju (i kasnije dobili otkaz).\n Evropske institucije zabranile su prošli mjesec svojim zaposlenicima da imaju TikTok na službenim telefonima. U internom meilu poslanom zaposlenicima Evropskog nadzornika za zaštitu podataka, koji je Politico dobio na uvid, objašnjeno je da se time želi „smanjiti izloženost Komisije kibernetičkim napadima jer ta aplikacija prikuplja toliko podataka o mobilnim uređajima koji bi se mogli iskoristiti za napad na Komisiju.”\n Irska komisija za zaštitu podataka, glavni regulator EU-a za to pitanje, trebala bi idućih mjeseci odlučiti je li TikTok nezakonito prebacivao podatke o evropskim korisnicima u Kinu.\n Oni koji su sumnjičavi u pogledu sigurnosnih optužbi ističu da bi Kineska vlada jednostavno mogla kupiti velike količine korisničkih podataka od slabo reguliranih posrednika. Američki društveni mediji poput Twittera imali su, također, problema sa zaštitom korisničkih podataka od radoznalih očiju stranih vlada, ističu.\n TikTok tvrdi da nikada nije dao podatke Kineskoj vladi i da bi to odbio ako ih zatraži. ByteDance je registriran na Kajmanskim otocima što bi ga, tvrdi TikTok, zaštitilo od zakonskih obaveza da pomaže kineskim agencijama. Dvadeset posto dionica ByteDancea drže njegovi osnivači i kineski investitori, 60 posto globalni investitori, a 20 posto zaposlenici.\n Kompanija je objavila dva plana za zaštitu podataka.\n U SAD-u, projekt Teksas je 1,5 milijardi američkih dolara vrijedan plan izgradnje zida između američke podružnice i njenih kineskih vlasnika. Evropska verzija vrijedna 1,2 milijarde eura, projekt Djetelina, prebacio bi većinu TikTokovih evropskih podataka na servere u Evropi.\n No, glavni evropski lobist TikToka Theo Bertram rekao je u martu da bi „praktično bilo izuzetno teško” posve zaustaviti prenošenje evropskih podataka u Kinu.\n2. Ulazna vrata za kineske špijune\n Ako kineske agencije ne mogu pristupiti TikToku legalno, mogu ući na stražnja vrata, tvrde zapadni dužnosnici. Kineski kibernetički špijuni spadaju među najbolje na svijetu, a njihov posao je lakši ako se baze podataka i digitalna infrastruktura nalaze na njihovoj teritoriji.\n Nizozemske obavještajne agencije savjetovale su vladinim dužnosnicima da deinstaliraju aplikacije iz zemalja koje vode „ofenzivne kibernetičke programe” protiv Nizozemske, uključujući Kinu, ali i Rusiju, Iran i Sjevernu Koreju.\n Kritičari argumenta koji se temelji na kibernetičkoj špijunaži podsjećaju na istraživanje građanskog laboratorija Univerziteta iz Toronta iz 2021, koje je utvrdilo da ta aplikacija ne pokazuje „otvoreno maliciozno ponašanje” koje bi se očekivalo od jedne špijunske aplikacije. No, direktor laboratorija rekao je da istraživači nisu imali informacije o tome šta se događa s TikTokovim podacima koji se čuvaju u Kini.\n TikTokovi projekti Teksas i Djetelina uključuju korake za ublažavanje bojazni od kibernetičke špijunaže kao i za legalni pristup podacima.\n Plan za EU dao bi evropskom sigurnosnom tijelu (koje tek treba odrediti) ovlast da provjerava politike koje se odnose na kibernetičku sigurnost i kontrolu podataka i ograniči pristup nekim zaposlenicima. Bertram je rekao da bi ta agencija mogla komunicirati s evropskim sigurnosnim agencijama i regulatorima „bez miješanja TikToka, kako bi se uvjerili da se ništa ne skriva.”\n Bertram je, također, rekao da kompanija želi zaposliti još inženjera izvan Kine.\n3. Pravo na privatnost\n Kritičari TikToka optužuju aplikaciju da masovno prikuplja podatke, osobito u Sjedinjenim Američkim Državama, gdje građani nemaju zaštićena opća prava na privatnost na saveznoj razini.\n U jurisdikcijama koje imaju stroge zakone o zaštiti privatnosti TikTok je suočen s čestim optužbama da ih ne poštuje.\n Kompanija se istražuje u Irskoj, Ujedinjenom Kraljevstvu i Kanadi zbog toga kako obrađuje podatke maloljetnih korisnika. Regulatori u Nizozemskoj, Italiji i Francuskoj, također, istražuju njegove prakse kad je riječ o zaštiti prava na privatnost u vezi s personaliziranim oglašavanjem i zbog toga što ne ograničava pristup djece svojoj platformi.\n TikTok je odbacio optužbe iznesene u nekim izvještajima, tvrdeći da američke tehnološke kompanije prikupljaju jednako veliku količinu podataka. Meta, Amazon i drugi su, također, dobili velike kazne zbog kršenja prava na privatnost evropskih građana.\n4. Psihološke operacije\n Možda najozbiljnija optužba, a svakako zakonski najsvježija, odnosi se na to da je TikTok dio sveopće kineske civilizacijske borbe protiv Zapada. Njegova uloga je da širi dezinformacije i zatupljujući sadržaj među mladim zapadnjacima, sijući podjele i apatiju.\n Direktor Američke nacionalne sigurnosne agencije (NSA) Paul Nakasone upozorio je ovaj mjesec da bi kineska kontrola TikTokova algoritma mogla omogućiti vladi da provodi operacije širenja utjecaja među zapadnom populacijom. TikTok tvrdi da ima oko 300 miliona aktivnih korisnika u Evropi i SAD-u. Aplikacija je 2022. bila najviše skidana s interneta.\n Godine 2019. pojavili su se izvještaji koji su sugerirali da TikTok cenzurira pro-LGBTQ sadržaj i videosnimke koje spominju pekinški Trg Tiananmen. ByteDance je, također, optužen da promoviše besmislene videosnimke zapadnoj djeci kako bi gubila vrijeme, za razliku od korisnog obrazovnog sadržaja koji se nudi na njegovoj kineskoj aplikaciji Douyin.\n Osim optužbi za namjerne „operacije širenja utjecaja”, TikTok je kritiziran i zbog toga što ne štiti djecu od ovisnosti o svojoj aplikaciji, od opasnih viralnih izazova te dezinformacija.\n Francuski regulator rekao je prošle sedmice da je aplikacija još u „veoma ranim fazama” kontrole sadržaja. U sjedište TikToka u Italiji ove je sedmice upao Regulator za zaštitu podataka uz pomoć italijanske policije kako bi istražio kako kompanija štiti djecu od viralnih izazova.\n Istraživači građanskog laboratorija rekli su da TikTok ne provodi otvorenu cenzuru.\n Drugi kritičari tog argumenta istaknuli su da strane vlade manipuliraju i zapadnjačkim platformama, kao što je bila ruska kampanja na Facebooku kojom se željelo utjecati na američke izbore 2016. godine.\n TikTok tvrdi da je od 2019. prilagodio kontrolu sadržaja i da redovno objavljuje izvještaje o transparentnosti o tome što je uklonio. Kompanija se, također, hvali „centrom za transparentnost” koji je otvorila u SAD-u u julu 2020. i drugim u Irskoj 2022.\nTakođer ističe da će poštovati nova pravila EU-a o kontroli sadržaja, Akt o digitalnim uslugama, koja će tražiti od platformi da regulatorima i naučnicima omoguće pristup njihovim algoritmima i podacima.', 'Astronomi upozoravaju da svjetlosno onečišćenje, što ga stvara sve veći broj satelita koji kruže oko Zemlje, predstavlja „neviđenu globalnu prijetnju za prirodu“.\n Broj satelita u niskoj Zemljinoj orbiti više se nego udvostručio od 2019. godine kada je američka kompanija SpaceX lansirala prvu „megakonstelaciju“ koja se sastoji od više hiljada satelita, prenosi AFP.\n Uskoro je planirano lansiranje čitave armade novih internet konstelacija, što znači još više satelita na već zagušenom području manje od 2.000 kilometara iznad Zemlje.\nSve više ‘svemirskog smeća’\n Svaki novi satelit povećava rizik od udara u drugi objekt koji kruži oko Zemlje, a tako nastaje još više krhotina. To može stvoriti lančanu reakciju pri čemu kaskadni sudari stvaraju sve manje djeliće krhotina, dodatno povećavajući oblak „svemirskog smeća“ koji reflektira svjetlost natrag prema Zemlji.\n U nizu radova, objavljenih u časopisu Nature Astronomy, astronomi upozoravaju da ovakvo, sve veće svjetlosno onečišćenje prijeti budućnosti njihove profesije.\n U jednom od njih iznose podatak o tome da su prvi put izmjerili koliko bi svjetlije noćno nebo financijski i naučno utjecalo na rad velike zvjezdarnice.\n Modeli su pokazali da će za astronomski opservatorij Vera Rubin, golemi teleskop koji se trenutno gradi u Čileu, u idućem desetljeću najtamniji dio noćnog neba postati 7,5 posto svjetliji.\nProblem i gori nego što se mislilo\n Jedan od autora studije John Barentine iz Dark Sky Consultinga, kompanije sa sjedištem u američkoj saveznoj državi Arizoni, AFP-u je kazao da bi to smanjilo broj zvijezda koje zvjezdarnica može vidjeti za oko 7,5 posto.\n Prema njegovim riječima, to bi moglo produljiti istraživanja zvjezdarnice za skoro godinu, što bi stajalo najmanje 21,8 miliona dolara.\n Dodao je i da postoji još jedna cijena svjetlijeg neba koju je nemoguće izračunati, a to su nebeski događaji koje čovječanstvo nikada neće moći posmatrati.\n Upozorio je da bi povećanje svjetlosnog onečišćenja moglo biti čak i gore nego što se dosad mislilo.\nOtežan rad astronoma i zvjezdarnica\n U drugoj studiji korišteno je opsežno modeliranje koje ukazuje na to da aktualna mjerenja svjetlosnog onečišćenja znatno potcjenjuju ovaj fenomen.\n Sve svjetlije noćno nebo neće utjecati samo na rad profesionalnih astronoma i glavnih zvjezdarnica, upozorili su istraživači.\n Aparna Venkatesan, astronomkinja sa Sveučilišta u San Franciscu, kaže da ta pojava ugrožava i „naš drevni odnos s noćnim nebom“.\n „Svemir je naše zajedničko naslijeđe i naš predak, onaj koji nas povezuje kroz nauku, pripovijedanje, umjetnost, priče o porijeklu i kroz kulturnu tradiciju. Ono je sada u opasnosti“, rekla je Venkatesan za časopis Nature.\n‘Zaustavite napad na prirodnu noć’\n Grupa astronoma iz Španije, Portugala i Italije pozvala je naučnike da „zaustave napad na prirodnu noć“.\n „Gubitak prirodnog aspekta netaknutog noćnog neba za cijeli je svijet, čak i na vrhu K2, na obali jezera Titicaca ili na Uskršnjem otoku, globalna prijetnja za prirodu i kulturnu baštinu bez presedana“, složni su astronomi.\n Zbog toga su pozvali na drastično ograničenje megakonstelacija satelita, koje će, „ne zaustave li se, postajati sve gore“. Dodaju da se „ne bi smjela odbaciti ni mogućnost njihove zabrane“.\nSa žaljenjem su kazali kako su svjesni toga da je „naivno nadati se kako će se svemirska ekonomija na nebu ograničiti“ s obzirom na ekonomske interese koji su u igri.', 'Italija je kritikovala novi sporazum između Njemačke i Evropske unije o vozilima s motorima s unutrašnjim sagorijevanjem, objavili su lokalni mediji.\n Državna novinska agencija ANSA objavila je da sporazum omogućava nastavak prodaje automobila s motorima sa unutrašnjim sagorijevanjem nakon 2035. godine ako isključivo koriste sintetička goriva bez ugljika, te da je ministar zaštite životne sredine Pichetto Fratin rekao da Evropska komisija nije uzela u razmatranje derogaciju za biogoriva koju je tražila Italija, prenosi Anadolija.\n “Nadamo se da se Evropa neće pokazati nerazumnom i gluhom na pozive koji dolaze iz zemlje posvećene ispunjavanju ciljeva koji će dovesti do toga da Evropa bude energetski neutralan kontinent do 2050. godine”, dodao je Fratin.\nPoziv na zaštitu životne sredine\n Zamjenik premijera i ministar za infrastrukturu Matteo Salvini pozvao je EU da uključi biogorivo među zelena goriva.\n “Naš cilj je da zaštitimo životnu sredinu i sačuvamo hiljade radnih mjesta i kompanija, u Italiji i Evropi, umjesto da se predamo Kini. Utakmica još nije gotova”, rekao je Salvini.\n Luca Squeri iz partije Forza Italia nazvao je dogovor jednostavno neprihvatljivim.\n“To je sporazum koji je predodređen da ošteti ne samo Italiju, već i cijelu Evropu”, rekao je Squeri.', "Piše: Erin Hale\n Više od jedne trećine istraživača vjeruje da bi umjetna inteligencija (AI) mogla dovesti do “katastrofe na nuklearnom nivou”, navodi se u istraživanju Univerziteta Stanford, u kojem se naglašava zabrinutost u sektoru zbog rizika koje predstavlja tehnologija koja brzo napreduje.\n Istraživanje je jedno od otkrića istaknutih u Izvještaju o indeksu umjetne inteligencije za 2023, koje je objavio Stanfordski institut za umjetnu inteligenciju usmjerenu na čovjeka, koje istražuje najnoviji razvoj, rizike i prilike u rastućem području umjetne inteligencije.\n “Ovi sistemi pokazuju sposobnosti u odgovaranju na pitanja i generiranju teksta, slike i koda nezamislive prije deset godina, i nadmašuju stanje tehnike na mnogim mjerilima, starim i novim”, navode autori izvještaja.\xa0“Međutim, oni su skloni halucinacijama, rutinski su pristrani i mogu se prevariti da služe podlim ciljevima, naglašavajući komplicirane etičke izazove povezane s njihovim korištenjem”.\n Izvještaj, koji je objavljen ovih dana, dolazi usred sve većih poziva na regulaciju umjetne inteligencije nakon kontroverzi koje sežu od samoubistva povezanog s chatbotom do deepfake snimka ukrajinskog predsjednika Volodimira Zelenskog koji se čini da se predaje ruskim snagama.\nRevolucionarne promjene\n Prošlog mjeseca, Elon Musk i suosnivač Applea Steve Wozniak bili su među 1.300 potpisnika otvorenog pisma u kojem se poziva na šestomjesečnu pauzu u obuci AI sistema iznad nivoa Open AI-jevog chatbota GPT-4 jer se “snažni AI sistemi trebaju razvijati samo kada budemo uvjereni da će njihovi učinci biti pozitivni i da će se njihovim rizicima moći upravljati”.\n U anketi istaknutoj u Izvještaju o indeksu umjetne inteligencije za 2023, ukupno 36 posto istraživača reklo je da bi odluke donesene umjetnom inteligencijom mogle dovesti do katastrofe na nuklearnom nivou, dok je 73 posto reklo da bi uskoro mogle dovesti do “revolucionarne društvene promjene”.\n U anketi je učestvovalo 327 stručnjaka za obradu prirodnog jezika, grane kompjuterske nauke koja je ključna za razvoj chatbota kao što je GPT-4, između maja i juna prošle godine, prije nego što je izdanje Open AI's ChatGPT-a u novembru zaludilo svijet tehnologije.\n U Ipsosovoj anketi opće javnosti, koja je također istaknuta u indeksu, činilo se da su Amerikanci posebno oprezni prema umjetnoj inteligenciji, sa samo 35 posto koji se slažu da “proizvodi i usluge koji koriste umjetnu inteligenciju imaju više prednosti nego nedostataka”, u usporedbi sa 78 posto kineskih ispitanika, 76 posto ispitanika iz Saudijske Arabije i 71 posto ispitanika iz Indije.\nVeća regulacija\n Stanfordski izvještaj također navodi da se broj “incidenata i kontroverzi” povezanih s umjetnom inteligencijom povećao 26 puta tokom prošlog desetljeća.\n Vladini potezi za regulaciju i kontrolu umjetne inteligencije dobivaju na snazi.\n Kineska uprava za cyber prostor ove je sedmice objavila nacrt propisa za generativnu umjetnu inteligenciju, tehnologiju koja stoji iza GPT-4 i domaćih rivala poput Alibabinog Tongyi Qianwena i Baiduovog chatbota Ernie, kako bi se osiguralo da se tehnologija pridržava “temeljne vrijednosti socijalizma” i da ne potkopava vladu.\n Evropska unija predložila je “Akt o umjetnoj inteligenciji” kojim bi se reguliralo koje su vrste AI prihvatljive za korištenje, a koje bi trebale biti zabranjene.\nStajališta u SAD-u koja se odnose na umjetnu inteligenciju tek treba pretočiti u savezne propise, ali Bidenova administracija ove je sedmice najavila pokretanje javnih konsultacija o tome kako osigurati da su “sistemi umjetne inteligencije zakoniti, efikasni, etični, sigurni i na drugi način pouzdani”.", 'Više od 100 kompanija u zajedničkoj je izjavi upozorilo na uska grla u lancu snabdjevanja kada je posrijedi brzo širenje energije vjetra na evropskim morima.\n Plutajuća (pučinska) vjetroelektrana vrsta je pogona za proizvodnju električne energije koja se postavlja na plutajuću strukturu u dubljem moru, ondje gdje nije moguće postaviti priobalnu vjetroelektranu. Takve vjetroelektrane su složene i zahtijevaju veće početne troškove, ali su nove studije pokazale da su isplative zbog mogućnosti pristupa snažnijim vjetrovima dalje na moru.\n Obično se više plutajućih vjetroagregata povezuje u vjetroelektranu da bi se iskoristio zajednički podvodni kabl za prijenos električne energije, prenosi dpa.\n Predstavnici kompanija tvrde kako evropska industrija vjetra trenutno nije dovoljno velika da bi ispunila političke obaveze o deseterostrukom proširenju offshore kapaciteta u Sjevernom moru na 300 gigavata do 2050. godine.\nSastanak sa političkim predstavnicima\n Prepreke čine ograničenja u proizvodnji ključnih komponenti, poput temelja, kablova i transformatora, kao i dostupnost plovila kojima se dopremaju instalacije, ukazuju kompanije.\n „Trebaju nam nova velika ulaganja u proizvodne kapacitete i u ključnu infrastrukturu, a to su mreže i luke“, dodaje se u objavi. Predstavnici industrije pozivaju vlade da pruže veću financijsku podršku.\n Razvoj pučinskih ili plutajućih vjetroelektrana usporen je zbog sve većih troškova. Zbog toga predstavnici kompanija pozivaju i na političku podršku ovakvim projektima.\nPolitički čelnici devet evropskih zemalja u ponedjeljak bi se trebali sastati s predstavnicima industrije u belgijskome lučkom gradu Ostendeu te ondje raspravljati o širenju energije vjetra, javlja Hina.', 'Elon Musk je najavio da će s Twittera ukloniti sve račune koji su neaktivni već nekoliko godina, pojasnivši da mu je cilj poboljšati platformu.\n Prema politici Twittera, korisnici bi se trebali prijaviti na svoj račun barem jednom u mjesec dana da bi izbjegli trajno uklanjanje zbog dugotrajne neaktivnosti, prenosi Hina.\n “Eliminiramo račune koji godinama nisu aktivni, tako da ćete vjerovatno primijetiti da vam broj pratitelja pada”, upozorio je šef društvene mreže u tweetu.\n Otkako je krajem oktobra kupio platformu za 44 milijarde dolara, ovaj je multimilijarder najavio masovna otpuštanja i promjene.\n Analitičari kažu da su brojni oglašivači napustili stranicu i aplikaciju, a nova formula pretplate na Twitter Blue (za certificiranje i korištenje povlastica) nedovoljna je da bi kompenzirala gubitak prihoda.\nPrivlačenje oglašivača\n No, šef Tesle i SpaceXa nastavlja s ostvarenjem svog nauma, potaknut povratnim informacijama obožavatelja.\n “Naporno radimo da bismo vaš feed učinili što zanimljivijim… Kakav je danas u usporedbi s onim prije šest mjeseci?”, upitao je u anketi u nedjelju.\n Gotovo 46 posto od 1,5 miliona onih koji su glasali odgovorilo je “bolje”, a 38 posto “gore”.\n Kada pojedinci i kompanije biraju mjesto oglašavanja uzimaju u obzir različite parametre, među kojima je i broj dnevnih (ili barem mjesečnih) aktivnih korisnika, prosječno vrijeme provedeno na platformi i “angažman”, odnosno broj interakcija sa sadržajem (komentari, lajkovi, itd.).\n Prema istraživačkoj kompaniji Insider Intelligence, prihod Twittera ove će godine pasti 28 posto jer “oglašivači ne vjeruju Musku”.\nU intervjuu BBC-ju on ih je uvjeravao u suprotno, tvrdeći da je primijećen povratak oglašivača i da je “otprilike na tački rentabilnosti”.', 'Twitter je uklonio oznake o državnom finansiranju ili povezanošću s državom s naloga raznim medijskim organizacijama u petak, piše Reuters.\n Twitter je uklonio oznaku medij koji “finansira vlada” s naloga američkog Nacionalnog javnog radija (National Public Radio – NPR), BBC-ja i kanadskog CBC-ja, prenosi Hina.\n Uklonjena je i oznaka “medij povezan s kineskom državom” s naloga kineske informativne agencije Xinhua i naloga novinara koji rade za takve medije.\n Prvi su od 2020. spomenutu oznaku dobili nalozi kineskih državnih medija i njihovih urednika te nekih ključnih vladinih dužnosnika, a mediji poput NPR-a i CBC-ja dobili su oznaku tek ranije ovog mjeseca.\n Zbog toga su NPR i CBC prestali objavljivati na svojim Twitter nalozima, argumentirajući da dodijeljena oznaka ne opisuje tačno njihov status.\nUklanjanje ‘kvačice’\n U prošlosedmičnom intervjuu za BBC milijarder i vlasnik Twittera Elon Musk rekao je da Twitter pokušava biti “precizan” te da razmatra mogućnost promjene oznake.\n “Naš cilj je jednostavno biti što istinitiji i tačniji. Prilagođavamo oznaku u ‘javno finansiran’ (medij), što je nešto čemu se teško usprotiviti”, kazao je Musk.\n Twitter, NPR, CBC i BBC nisu odmah odgovorili na zahtjev za komentar o uklanjanju oznake.\n Twitter je u četvrtak, također, uklonio plavu kvačicu s profila hiljada ljudi, uključujući slavne osobe, novinare i istaknute političare poput Hillary Clinton.\nMeđu onima koji su izgubili svoje značke su i bivši američki predsjednik Donald Trump, suosnivač Microsofta Bill Gates i zvijezda reality TV-programa Kim Kardashian.', 'Cyber sigurnost jedan je od najvećih prioriteta svake kompanije koja drži do sebe, s obzirom da samo jedna ranjiva tačka i sigurnosni propust mogu potencijalno naštetiti reputaciji te kompanije ili brenda, reputaciji koja se često decenijama gradila, i to samo u roku od samo nekoliko sekundi.\n Osim reputacije, posljedice mogu biti i opipljivije bolne, s ogromnim finansijskim gubicima i reperkusijama.\n Stoga rezultati istraživanja Checkmarxa, kompanije specijalizirane za sigurnost softvera, koji pokazuju da je 86 procenata programera samo objavilo ili znaju nekoga ko je svjesno objavio ranjivi programski kod, zvuči prilično nevjerovatno i potencijalno zastrašujuće.\n U istoj studiji navodi se i da je 88 procenata menadžera koji se bave sigurnošću aplikacija u posljednjih godinu dana doživjelo bar jedan problem direktno izazvan objavljivanjem nesigurnog koda u aplikacijama, što pokazuje ozbiljnost ovog problema.\n Studija “Global Pulse on Application Security” uključila je više od 1.500 menadžera za sigurnost aplikacija, vodećih ljudi zaduženih za informatičku sigurnost i programera širom svijeta, što ukazuje da sporna praksa nije vezana samo za određenu zemlju, područje ili kontinent, već da nesigurni kodovi mogu doći iz svakog kutka planete.\n Gotovo 60 procenata ranjivosti otkrije se tokom procesa programiranja i testiranja, dok se preostali broj otkrije kada su aplikacije već puštene u produkciju. Samo 34 prosto developera je navelo da su sistemi za skeniranje softvera, zaduženi za otkrivanje propusta, potpuno integrirani i automatizirani u njihove razvojne sisteme.\nUzrok propusta\n Bojan Ždrnja, viši savjetnik za informatičku sigurnost kompanije INFIGO IS, specijalizirane za pružanje profesionalnih usluga u području informatičke sigurnosti, mišljenja je da je postotak od 86 posto svjesnih objava možda malo previsok, ali da je to praksa koja se svakako događa i koja se i ranije događala.\n Razlog što sada češće primijetimo takvo ponašanje i takve propuste leži u dva razloga: polaže se više pažnje i energije u otkrivanje takvih sigurnosnih problema, ali istovremeno imamo ogromnu proizvodnju koda, tako da je i šansa da se neka greška napravi veća, ističe Ždrnja.\n Što je sam kod aplikacije veći (čak i jednostavno – prema broju linija), to je i šansa za neku sigurnosnu ranjivost ili grešku veća, dodaje.\n “Kad u priču dodamo još i kompleksnost današnjih sustava, koji često moraju jedni s drugima komunicirati, nije čudo da se ovakve ranjivosti često pojavljuju.”\n To potvrđuje i izjava Sandeepa Johrija, čelnika Checkmarxa, koji je kazao da je njihovo istraživanje naglasilo kako je složenost aplikacija “u oblaku” donijela niz novih rizika u vrijeme kada je digitalna transformacija cilj kojim teže sve kompanije s poduzetnim duhom.\nPritisak rokova\n Sarajevski programer Damir, koji je pristao govoriti pod uvjetom anonimnosti, govori da nije iznenađen rezultatima ovakvog istraživanja.\n Prema njegovim riječima, veliki broj kompanija je prisiljen ispoštovati rokove, te stoga neki znaju “pustiti” programe i aplikacije za koje znaju da imaju određene ranjivosti i propuste.\n “Međutim, prema mojim saznanjima – što iz razgovara s kolegama, što iz onog što sam čitao iz referentnih medija, te kroz neka iskustva – dobar dio tih timova, kompanija koje puste programe sa propustom u kodu to rade s namjerom da te propuste naknadno ‘zakrpe’, odnosno da budućim ažuriranjem uklone te propuste.”\n Ipak, činjenica je da postoje i oni koji svjesno objave takve propuste jer smatraju da oni predstavljaju veoma mali rizik, dodaje, iako takvo rezonovanje nema mjesta u današnjem svijetu.\n Dodatno, kaže, neke kompanije i timovi objave ranjive kodove jer su ti propusti otkriveni kasno u razvojnom ciklusu, kada je već bilo prekasno da se problem riješi prije puštanja programa i aplikacija u javnost.\n Prema njegovim riječima, često programeri, koji u konačnici i snose odgovornost za popravljanje propusta u kodu, nemaju adekvatnu obuku ili pristup sigurnosnim alatima s odgovarajućim integracijama kako bi bili učinkoviti u ublažavanju ranjivosti.\n Osim toga, nemali dio programera je često “priučen” bez formalnog obrazovanja ili, ako su ga i imali, nemaju adekvatno znanje za ublažavanje problema koje otkriju trenutni alati za testiranje. Neki developeri također smatraju da ih takvi alati za testiranje usporavaju ili ima prave dodatne probleme.\n “A kad imate rok koji morate ispoštovati, neki će učiniti sve što mogu da posao završe na vrijeme, bez previše razmišljanja o potencijalnim posljedicama. Koliko god to neprofesionalno zvučalo, tako stvari stoje”, kazao je Damir.\n‘Katastrofalne posljedice’\n Ždrnja ističe da posljedice svjesnih objava ranjivih kodova nekada mogu biti katastrofalne.\n Primjera radi, takvi propusti mogu dovesti do toga da napadač može čitati tuđe podatke, odnosno imati pristup korisničkim podacima, dok u drugim slučajevima mogu provesti neke aktivnosti u ime drugih korisnika.\n Upravo se njegov tim u INFIGO-u bavi penetracijskim testiranjima gdje je cilj upravo pronaći takve ranjivosti – “i tu se može nekada naći ogroman broj kritičnih ranjivosti u aplikacijama.”\n S razvojem i većom dostupnošću računara, a zatim i pametnih prijenosnih uređaja poput telefona i tableta, svakodnevno smo “bombardirani” upozorenjima o nužnosti korištenja raznih antivirusnih i firewall programa, kako bismo zaštitili svoje uređaje, ali i svoje podatke od zlonamjernih programa i zlonamjernih napada.\n Međutim, čak i kada korisnik poduzme preporučene korake, opet ostaje ranjiv na probleme svjesno objavljenih nesigurnih programskih kodova.\nEfikasnost zaštita\n “Klasične zaštite tu na žalost ne pomažu puno – kako je riječ o aplikativnim problemima, pogotovo u, na primjer, sustavima koje možda koristimo na svakodnevnoj bazi, klasične zaštite su bespomoćne”, kaže Ždrnja.\n Postoje, naravno, specijalizirani produkti (na primjer, za web aplikacije takozvani Web Application Firewall – WAF) koji mogu donekle pomoći, no u velikom broju slučajeva napadač koji je determiniran može naći načina da zaobiđe takvu zaštitu, ističe Ždrnja.\n “Generalno je tu pravilo da se ranjivost u konačnici mora ukloniti tamo gdje je i nastala – u samoj aplikaciji.”\n Što ne znači da korisnici trebaju sjediti skrštenih ruku.\n Kako navodi Ždrnja, sami korisnici trebaju paziti na svoju sigurnost i tu klasične zaštite pomažu, barem kod napada koji nisu direktno vezani s namjerno objavljenim nesigurnim kodovima.\nU drugim slučajevima trebali bi tražiti od svojih dobavljača provođenje provjera, poput spomenutih penetracijskih testova, i usklađivanje s najboljim praksama jer je to jedini način da se ovakve ranjivosti spriječe, dodaje.', 'Ukidanje društvenih mreža na mjesec dana da vidimo kako bismo funkcionisali bez njih – prijedlog je to koji je ministrica zdravlja Srbije Danica Grujičić iznijela u javnost nakon što su, poslije dvije masovne pucnjave u kojima je ubijeno 18, a ranjeno 16 osoba, internetom kružili komentari koji odobravaju ili podstiču na nasilje, ali i prijetnje da će počiniti nova ubistva.\n “Možda je trenutak da se sve te mreže ukinu u Srbiji, bar na neko vreme. Svi ovi koji pišu, i odrasli i deca, vi ste najobičnije budale. Možda je zaista potrebno na mesec dana prekinuti sve – Facebook, Instagram, TikTok i Twitter”, rekla je Grujičić.\n “Mesec dana restarta, a za to vreme deca neka se vrate knjigama i normalnim akcijama. Ne treba gledati ko je šta rekao i kako se ko prikazao na mrežama. Mislim da na mesec dana treba ukinuti sve da vidimo kako se živi bez društvenih mreža”.\n Njen prijedlog izazvao je brojne polemike u javnosti, a ključno pitanje koje se nameće je jesu li internet i društvene mreže krivi za sve i je li njihovo ukidanje rješenja problema.\n‘Efekat zabranjenog voća’\n Katarina Jonev Ćiraković, stručnjakinja za sigurnost djece na internetu, kaže da prijedlog ministrice Grujičić u principu jeste izvodiv, podsjećajući na takve situacije u nedemokratskim i neslobodnim državama poput Kine, Rusije i Irana.\n Iako se godinama bavi edukacijom djece i roditelja o opasnostima iz virtuelnog prostora, te kontinuirano upozorava na negativan utjecaj društvenih mreža na djecu i mlade, Jonev Ćiraković ipak smatra da njihova zabrana nije rješenje problema.\n “Danas se deca rađaju, odrastaju, sazrevaju u digitalnom dobu, odrasla su uz mobilne telefone i internet. Internet je pun svega i svačega, a naročito onog sadržaja za koji nikako ne želite da vaše dete vidi. Vaš strah da će dete biti izloženo uznemirujućem sadržaju je realan. Pre ili kasnije, neminovno je da ćete naići na ovakav problem, ali je izuzetno bitno da počnete sa detetom da razgovarate o sadržaju koji gleda, koji mu iskače, koji ga zanima u najranijem uzrastu”, ističe Jonev Ćiraković.\n Da zabrana društvenih mreža nije rješenje problema smatra i psiholog Mustafa Šuvalija, koji pojašnjava da roditelji teško mogu potpuno zabraniti pristup društvenim mrežama, čak i u vlastitim domovima.\n Osim toga, dodaje, postavlja se pitanje kako bi dijete razvijalo svoju informatičku, odnosno digitalnu pismenost ukoliko bi takve zabrane zaista bile sprovedene.\n “Ustvari, sasvim je izvjesno da bi takvim odlukama proizveli ‘efekat zabranjenog voća’, odnosno povećali interes djeteta za društvene mreže i pojačali motivaciju da im pokuša pristupiti. U tom slučaju, dijete bi pokušalo da sakrije činjenicu da ima pristup društvenim mrežama od roditelja, što bi njima otežalo da prate njihovo ponašanje i imaju uvid u sadržaj kojim su izloženi”, kaže Šuvalija.\nVažnost filtriranja sadržaja\n Dodaje da rješenje koje je, za razliku od potpune zabrane, i provodivo i pedagoški odgovorno podrazumjeva da roditelji pomažu djeci da razlikuju korisne od štetnih načina korištenja društvenih mreža i da nauče filtrirati sadržaje kojima tamo imaju pristup.\n “Treba imati na umu da roditelji neće moći ostvariti željeni uticaj na dijete i način na koji koriste društvene mreže ako prethodno nisu razvili odnos povjerenja i ukoliko nemaju uvid u interakcije djeteta sa vršnjacima mimo društvenih mreža. Upravo te interakcije iz svakodnevnog života determiniraju značajan dio onoga što se dešava u digitalnom okruženju, jer se često tamo nastavljaju”, pojašnjava Šuvalija.\n Jonev Ćiraković dodaje da čak i TikTok – društvena mreža čiju zabranu uvode brojne zemlje – ima opciju moderiranja i filtriranja sadržaja.\n “Čak i u toj užasnoj i zloj društvenoj mreži, roditelji imaju način da dete koliko-toliko sačuvaju. TikTok nudi opciju digitalno blagostanje (digital wellbeing) zahvaljujući kojoj roditelji mogu limitirati vreme koje dete može provesti na toj društvenoj mreži, kao i filtrirati sadržaj koji će biti prikazan na samom profilu”, kaže Jonev Ćiraković.\n I da se zabrani TikTok, dodaje ona, kompanija ByteDance (u čijem je vlasništvu TikTok) je za veliki broj država koje se bune protiv ove društvene mreže napravila društvenu mrežu Lemon8.\n “I koja je onda garancija da deca neće otići tamo”, pita Jonev Ćiraković. “Sadržaj na TikToku nas jeste alarmirao, ali generalno nijedna društvena mreža nije bezazlena i zato moramo da naučimo decu i mlade da ih koriste. Ali za početak moramo da se edukujemo mi.”\nUtjecaj društvenih mreža na ponašanje djece\n Šuvalija nadalje upozorava da veza između izloženosti digitalnim sadržajima u kojima je prisutno nasilje, kao što su filmovi i videoigrice, sa nasilnim ponašanjem nije jasno potvrđena u naučnim istraživanjima. Stoga, ističe, nije opravdano objašnjavati vršnjačko i druge oblike nasilja utjecajem tih sadržaja.\n “Oni mogu u jednoj mjeri desenzitizirati mlade na nasilje, učiniti da izgleda normalnije ili prihvatljivije, ali to ne znači da će ih potaknuti da se u stvarnosti tako ponašaju”, pojašnjava.\n “Objašnjavanje devijacija u ponašanju djece samo jednim faktorom odnosno determinantom, u ovom slučaju uticajem društvenih mreža, te insistiranje na brzim rješenjima kao što je njihova zabrana sugeriše nepoznavanje pravih i skoro uvijek kompleksnih uzroka tih devijacija, a možda i manjak interesa i strpljenja i da se dođe do boljeg shvatanja tih pojava i da se radi na njihovoj prevenciji, koja također mora biti kompleksan i dugoročan proces”, dodaje.\nKljučna edukacija\n Ističe da je ključni aspekt bilo kakve intervencije na polju prevencije nepoželjnih ponašanja kod djece edukacija roditelja o roditeljstvu i razvoj njihovih roditeljskih kompetencija u cjelini.\n “Podrška roditeljima da vode djecu kroz proces učenja o konstruktivnim načinima korištenja digitalnih alata, kao što su društvene mreže, mora biti dio tog napora, ali definitivno nije njegova najvažnija komponenta”, kaže Šuvalija.\n Dodaje da se, prije svega, roditelji moraju osnažiti i obučiti kako da razvijaju povjerenje u odnosu sa djecom i razvijaju njihov kapacitet za empatiju, nakon čega je potrebno kod samih roditelja razvijati digitalne kompetencije te medijsku i informatičku pismenost.\n“Tek onda možemo razmišljati o načinima da ih podržimo u pokušajima da ta znanja i kompetencije razvijaju kod svoje djece”, zaključuje Šuvalija.', 'Evropska komisija predložila je dozvolu prodaje novih automobila s motorima s unutrašnjim sagorijevanjem i nakon 2035. godine ako koriste klimatski neutralna e-goriva, pokazao je dokument u koji je uvid imala britanska agencija Reuters.\n Popuštajući pod njemačkim pritiskom, Komisija je sugerirala da bi takva vozila mogla biti među dopuštenima od 2035. pod uvjetom da se novim tehnološkim rješenjima onemogući njihova vožnja ako se koriste druga goriva, a ne ekološka, proizlazi iz prijedloga Komisije Njemačkom ministarstvu prometa.\n Službeni Berlin je ranije objavio da razgovori s Komisijom o planiranoj zabrani novih motora s unutrašnjim sagorijevanjem od 2035. godine napreduju, no da ne može reći kada će dogovor biti postignut.\nFrancuska protiv njemačkog prijedloga\n Nakon višemjesečnih pregovora, Evropski parlament, Evropska komisija i države članice Unije prošle godine pristali su na zakon koji bi od 2035. onemogućio prodaju automobila s motorom s unutrašnjim sagorijevanjem.\n No, Njemačka je u posljednji čas objavila svoje protivljenje, tražeći da se nakon tog datuma dopusti prodaja novih automobila s motorima s unutrašnjim sagorijevanjem ako ih pokreću e-goriva.\n Francuska ministrica evropskih poslova Laurence Boone odbacila je u međuvremenu njemačko protivljenje zakonu prema kojemu bi novi automobili koji se prodaju u EU od 2035. morali imati nultu emisiju CO2. Prema njenim riječima, treba podržati raniji sporazum.\n „Trebamo se držati onoga što je dogovoreno. Ne sumnjam da će Nijemci pronaći dogovor sa svojim kolegama o tome“, rekla je ministrica Boone novinarima u Bruxellesu.\nIzvor: AgencijePovezaneBudućnost ‘ben\xadz\xadi\xadnaca’ i ‘dize\xadlaša’ u Evropi na čekan\xadju Bloki\xadra\xadno je us\xadva\xadjan\xadje zabrane pro\xadda\xadje vozi\xadla s un\xadutrašn\xadjim sagori\xadje\xadvan\xadjem, što sud\xadbinu ‘ben\xadz\xadi\xadnaca’ i ‘dize\xadlaša’ čini neizv\xadjes\xadnom.Published On 08 Mar 202308 Mar 2023EU od 2035. obus\xadtavl\xadja pro\xadda\xadju novih ben\xadz\xadi\xadnaca i dize\xadlaša Za 12 go\xadd\xadi\xadna u Evrop\xadskoj uni\xadji više se neće moći pro\xadda\xadvati novi dize\xadlaši i ben\xadz\xadin\xadci, već isključi\xadvo nova vozi\xadla s nul\xadtom stopom štet\xadnih emisi\xadja.Published On 14 Feb 202314 Feb 2023EU plani\xadra uk\xadinu\xadti pro\xadda\xadju ben\xadz\xadi\xadnaca i dize\xadlaša do 2035. Mjera je nami\xadjen\xadje\xadna is\xadpun\xadja\xadvan\xadju evrop\xadskih kli\xadmatskih cil\xadje\xadva, naroči\xadto pos\xadti\xadzan\xadju ugljične neu\xadtral\xadnos\xadti do 2050. go\xaddine.Published On 29 Jun 202229 Jun 2022Rafiner\xadi\xadje na ben\xadz\xadinu zarađu\xadju pet puta više nego 2021.Rafiner\xadi\xadje nafte trenut\xadno zarađu\xadju go\xadto\xadvo pet puta više na proizvod\xadnji ben\xadz\xadi\xadna i osam puta više na proizvod\xadnji dizela nego pri\xadje god\xadinu dana pokazu\xadju po\xaddaci.', 'Naučnici su prvi put posmatrali kako udaljena zvijezda “guta” planetu veličine Jupitera, nakon čega je izbacila još uvijek nepoznat materijal u formi “energetskog podrigivanja”.\n Zvijezda je toliko porasla da je njeno gravitaciono polje usisalo planetu, prenosi Tanjug, pozivajući se na Reuters.\n Zvijezda se nalazi u našoj galaksiji, Mliječnom putu, na oko 12.000 svjetlosnih godina udaljenosti.\n Zvijezda je stara oko deset milijardi godina, odnosno duplo je starija od Sunca, sastavom i veličinom nekada je bila ista poput Sunca te se trenutno nalazi u fazi “crvenog džina”.\nZvijezde ‘gutaju’ obližnje planete\n Zvijezde “crveni džinovi” rastu vremenom i mogu biti veće i do sto puta od prvobitnog obima, kada počnu “gutati” obližnje planete.\n Tri planete koje se nalaze najbliže Suncu – odnosno Merkur, Venera i Zemlja – zadesit će ista sudbina za oko pet milijardi godina, što je vrijeme za koje se očekuje da je Suncu potrebno da dostigne tu veličinu, saopćio je naučni saradnik na Institutu za astrofiziku MIT Kavli Kishalay De.\nKaže da je “progutana” planeta kružila na sličnoj udaljenosti od zvijezde kao onoj na kojoj se Jupiter kreće oko Sunca.', 'Vast, startup koji podupire kriptovalutni milijarder Jed McCaleb, namjerava lansirati svemirsku stanicu veličine autobusa u orbitu do kraja 2025. godine uz pomoć partnera kompanije SpaceX, u vlasništvu Elona Muska.\n Cilindrična svemirska letjelica nazvana Haven-1 najnovija je platforma planirana kao zamjena za Međunarodnu svemirsku stanicu (ISS), dvije decenije staru orbitalnu istraživačku laboratoriju kojom prvenstveno upravljaju SAD, Rusija i Evropska svemirska agencija, javlja Reuters.\n Očekuje se da će ISS prestati s radom 2030. godine, a američka svemirska agencija NASA želi da komercijalne svemirske stanice zamijene ISS.\n Agencija je 2021. dodijelila 415 miliona dolara razvojnih sredstava za četiri kompanije, uključujući Northrop Grumman i Blue Origin milijardera Jeffa Bezosa.\n Vast nije bio među njima, ali se nada da će dobiti nešto sredstava od NASA-e do 2028. godine, rekao je Reutersu čelnik kompanije, Max Haot.\nDo sada investiramo 300 miliona dolara\n Nijedna privatna kompanija nikada nije izgradila i postavila svemirsku stanicu. ISS, izgrađen tokom višestrukih lansiranja i opremljen različitim komponentama, koštao je zemlje učesnice više od 100 milijardi dolara zajedno.\n McCaleb, prema Forbesu vrijedan 2,4 milijarde dolara, podržat će razvoj svemirske letjelice i do sada je uložio 300 miliona dolara.\n Ukupni trošak razvoja Havena 1 „tek treba vidjeti“, rekao je McCaleb, također izvršni direktor Vasta, u intervjuu. „Mislim da će trebati malo više od toga, ali vidjet ćemo“.\nKomercijalni projekti kao budućnost\n Vast, osnovan 2021. godine, planira lansirati četveročlanu posadu na Haven-1 u jednomjesečnu istraživačku misiju, nedugo nakon što bude raspoređen. Haven-1 bit će lansiran sa SpaceX-ove rakete Falcon 9.\n SpaceX će, također, obučavati astronaute koji će napustiti Zemlju u SpaceX-ovoj kapsuli Crew Dragon. Kapsula će autonomno pristati na Haven-1.\n Potpuno komercijalni projekt budućnost je niske Zemljine orbite, a Vast i SpaceX poduzimaju korak ka tome da to postane stvarnost, rekao je u izjavi Tom Ochinero, viši direktor SpaceX-a.\nOčekuje se da će misija Haven-1 trajati tri godine i podržavati još tri misije od 30 dana. Vast je u pregovorima s potencijalnim astronautima za početnu misiju, rekao je Haot.', 'Od bogatijih zemalja bi se trebalo tražiti da daju veći doprinos u pomaganju svijetu da se nosi s pandemijama, prema novom nacrtu dokumenta o kojem se pregovara u Svjetskoj zdravstvenoj organizaciji (WHO).\n Zemlje s većim “kapacitetima i resursima” trebale bi snositi “proporcionalan stepen” odgovornosti za pripremanje i odgovor na globalne zdravstvene prijetnje, navodi se u nacrtu.\n Cilj dokumenta, pravno obvezujućeg sporazuma o kojem pregovaraju zemlje članice WHO-a, jest pozabaviti se “katastrofalnim promašajem” međunarodne zajednice da se ravnopravno nosi s COVID-om 19 širom svijeta, prenosi Hina, pozivajući se na Reuters.\n COVID je usmrtio gotovo sedam miliona ljudi otkad se krajem 2019. godine pojavio u Kini, paralizirajući globalnu ekonomiju i poharavši zajednice. Prijavljeno je više od 750 miliona zaraženih.\n Dokument od 42 stranice cilja na to da svijet u budućnosti bolje reagira.\n‘Kontroverzni’ dijelovi\n Zemlje članice imaju opciju da uklone određene paragrafe iz dokumenta u budućim pregovorima, uključujući i one o odgovornostima.\n Dijelovi koji su se u ranijim nacrtima pokazali kao kontroverzni, uključujući i one o intelektualnom vlasništvu, kao i o pravu na 20 posto testova, tretmana liječenja i vakcina koje bi WHO raspodijelio siromašnijim zemljama tokom kriza, i dalje su u novom nacrtu, ali bi mogli biti uklonjeni.\n Takva stavka o pandemijskim protumjerama nije postojala tokom COVID-a.\n Čini se da je odbačena stavka iz ranijeg\xa0nacrta koja obvezuje farmaceutske kompanije da u detalje javnosti iznesu svoje sporazume s vladama.\n Dokument također definira “pandemiju” – jednu od nekoliko spornih tačaka koje su već uzele dosta vremena tokom pregovora – kao “globalno širenje patogena ili varijante” koji se šire brzo, koji su opasni, opterećuju zdravstvene sisteme i zahtijevaju međunarodnu koordinaciju.\nDokument bi trebao biti dovršen do 2024. godine.', 'Ujedinjene nacije (UN) saopštile su da vještačku inteligenciju treba nadgledati i regulisati zbog\xa0mogućih zloupotreba, javlja Anadolija.\n Ovaj prijedlog je uslijedio nakon što je Geoffrey Hinton, poznat kao\xa0“otac vještačke inteligencije” napustio Google i upozorio na rastuću opasnost u ovoj oblasti.\n Sve više se pojavljuju zabrinutosti i apeli za usporavanje tempa razvoja vještačke\xa0inteligencije koja se brzo proširila\xa0posljednjih mjeseci nakon što su kompanije poput OpenAI, Google i Microsoft razvile vlastite sisteme.\nUN izrazio zabrinutost\n Nekoliko poznatih ličnosti u ovoj oblasti, uključujući Elona Muska, zatražili su da se zaustavi brzi razvoj\xa0vještačke\xa0inteligencije, navodeći kao razlog\xa0velike rizike za društvo.\nUN je i\xa0ranije izrazio\xa0zabrinutost zbog upotrebe vještačke\xa0inteligencije\xa0i njene zloupotrebe.', 'Vatikan je u ponedjeljak objavio da u svemir namjerava poslati minijaturiziranu digitalnu knjigu s porukom nade koju je papa Franjo uputio 2020. godine u jeku pandemije covida-19, prenosi Hina.\n “Nano-knjiga” će biti lansirana u orbitu na visinu od 525 km raketom SpaceX Falcon 9 koja će poletjeti 10. juna s aerodroma Vandenberg u Kaliforniji, objavila je Sveta Stolica na konferenciji za novinare u Rimu.\n Mikrogravirani elektronički dio od jedva 2 mm bit će ukrcan na pravougaoni satelit od tridesetak cm (CubeSat) opremljen solarnim pločama, a dizajnirali su ga studenti Politehničke škole u Torinu.\n Na njemu će biti govor koji je papa Franjo održao 27. marta 2020. usred pandemije covida.\nSatelit nade\n Toga dana poglavar Katoličke Crkve pojavio se sam na pustome i kišom okupanom Trgu svetog Petra, pozvavši “uplašeni i izgubljeni” svijet da preispita svoje prioritete.\n Na latinskom nazvan “Spei Satelles” (satelit nade) projekt, čiji budžet nije preciziran, zajednički će realizirati Vatikan, Talijanska svemirska agencija i razni talijanski instituti.\n Cilj njihove saradnje je poslati papin govor “izvan zemaljskih granica da bi iz svemira dopro do što više žena i muškaraca na našem planetu u poteškoćama”, objasnio je predsjednik Svemirske agencije, Talijan Giorgio Saccoccia.\nU oktobru 2017. argentinski papa je razgovarao uživo putem videokonferencije s astronautima na Međunarodnoj svemirskoj stanici (ISS) u sklopu inicijative koju je pokrenuo njegov prethodnik Benedikt XVI.', 'Vlasti Južne Koreje najavile su gradnju najvećeg svjetskog postrojenja za proizvodnju čipova u sjeverozapadnoj regiji Gyeonggi.\n Ministarstvo industrije, trgovine i energetike Južne Koreje saopćilo je da će u projekt biti investirano 229,8 milijardi dolara, prenosi Anadolija.\n Novinska agencija Yonhap javlja da će se u postrojenjima proizvoditi i hardver, poput ekrana, baterija i robota, a trebala bi biti operativna do 2042. godine.\nVažna komponenta\n Čipovi u svim uređajima, poput pametnih telefona, računara, televizora, automobila, bijele tehnike i malih kućanskih aparata, među najvažnijim su komponentama tehnoloških proizvoda.\nPredsjednik Južne Koreje Yoon Suk-yeol rekao je da je moderna industrija glavni motor rasta.', 'Korištenje 3D printera za proizvodnju kompleksnih dijelova i uređaja proteklih godina sve više dobija na zamahu. Komplicirani dijelovi, koje je gotovo bilo nemoguće proizvesti klasičnim putem danas se uz relativno malo truda i vremena mogu napraviti, a padom cijena uređaja za printanje trodimenzionalnih predmeta sloj po sloj, njihova zastupljenost širom svijeta je sve veća.\n Kao što su nekada klasični printeri za papir bili česta pojava u domaćinstvima, tako 3D printeri sve više nalaze mjesto u kućama zahvaljujući svojoj svestranosti.\n Koliko je napredovala ova tehnologija govori i činjenica da je u drugoj polovini marta lansirana prva isprintana 3D raketa na svijetu, nazvana Terran 1, koja bi trebala u budućnosti nositi teret mase do 1.250 kilograma u nisku Zemljinu orbitu.\xa0Isprintano je 85 posto mase rakete, uključujući motore, a Relativity Space namjerava povećati taj odnos na 95 posto.\n Iako je samo testiranje u konačnici bilo neuspješno, ovaj pokušaj jasno govori da tehnologija 3D printanjem ima sve manje i manje ograničenja.\n S obzirom da se već testiraju rakete napravljene “sloj po sloj”, logično je postaviti pitanje da li će ubuduće gotovo svaka zemlja moći imati svoj svemirski program, ali isto tako, kolika će biti ova tehnologija biti primjenljiva za vojne upotrebe.\n Ideja da je moguće “isprintati” tenkove, avione i balističke rakete, ili možda jurišne puške i drugo oružje manjeg kalibra na samom ratištu, dok ste okruženi neprijateljem koji je presjekao linije snabdijevanja zvuči taktički primamljivo. Ko ne bi želio da može na licu mjesta da proizvede svo oružje potrebno za odbranu ili napad? Na žalost stratega i taktičara, takvo nešto nije izgledna opcija.\nOgraničenja tehnologije\n Kako pojašnjava docent Adi Pandžić sa Mašinskoog fakulteta u Sarajevu i stručnjak za 3D printanje i testiranje novih materijala, generalno govoreći sve se može proizvesti korištenjem uređaja koji predmete proizvode sloj po sloj. Drugo je pitanje opravdanosti takvih poteza i kvalitete materijala koji se koriste. Pogotovo ako se radi o vojnoj, namjenskoj industriji, koja po prirodi proizvodi velike količine na dnevnoj bazi, gdje se 3D printeri jednostavno ne mogu porediti, dodaje. Opravdanost troškova i brzina su jednostavno na strani klasičnih metoda proizvodnje.\n Dodatni problem leži u tome što su uređaji koji “printaju” metale izuzetno skupi, u višemilionskom rangu, što početnu investiciju čini kompliciranom.\n Stručnjak Mašinskog fakulteta se osvrnuo na proizvodnju raketa za svemirske programe korištenjem 3D printera, pojašnjavajući da se u ovakvim slučajevima isplati koristiti ovu tehnologiju jer se radi o malim proizvodnim serijama. Zahvaljujući svojim naprednim karakteristikama, 3D printeri mogu sloj po sloj praviti kompleksne dijelove zahtjevne geometrije, kojim se uveliko štedi na masi raznim šupljinama i mrežastim profilima, koji dovode do manje upotrebe materijala i samim tim do manje težine. S obzirom da je ušteda na masi u svemirskoj industriji od izuzetne važnosti, kako bi se trošilo što manje goriva i kako bi se mogli prema svemiru nositi što veći tereti, tehnologija koja će to omogućiti je izuzetno primamljivo rješenje. Dodatno, ovdje se radi o serijama od jedne, dvije rakete, što dodatno opravdava korištenje 3D printera.\n S druge strane, vojsci trebaju stotine, pa i hiljade borbenih vozila i druge opreme, što dovodi do nepremostivih prepreka.\nSporna svojstva\n Pandžić pojašnjava da 3D printeri nisu problem kada je njihova primjena u pitanju, već su ograničavajući faktor sami materijali.\xa0Primjerice, čelik koji se dobije 3D printanjem nema ista svojstva kao onaj koji se dobije klasičnom metodom, u ljevaonici.\n “Kako topiti metale, ili druge materijale, kako ih ohladiti, kako ih povezati da imaju svojstva koja želimo, to je izazov. I na tome se uveliko radi širom svijeta, ulaže se u razvoj 3D tehnologija sa različitim materijalima”.\n Stručnjak za 3D printanje se osvrnuo i na proizvodnju oružja malog kalibra, poput pištolja i jurišnih pušaka, koji bi se po potrebi “printali” na licu mjesta, on pojašnjava da bi to u teoriji bilo izvedivo i da već postoje primjeri isprintanih pištolja, pogotovo od plastike, odnosno polimera.\n Drugo pitanje je njihova efikasnost, s obzirom da imaju kratak vijek korištenja. Zbog velikih temperatura dolazi do zagrijavanja materijala i njegove deformacije, što dovodi do nezadovoljavajućeg korištenja za vojne svrhe.\n Navodi i da su na Mašinskom fakultetu radili i testiranja polimerskih materijala koji bi se koristili za proizvodnju municije, odnosno metaka, ali su se takvi materijali pokazali nepraktični. Iako su bili u stanju ubiti čovjeka, takvi meci bi se prilikom ispaljivanja djelomično topili i ostavljali tragove plastike u cijevima, što je dovodilo do deformacija i neupotrebljivosti korištenog oružja.\n Druga opcija je kombinacija printanja plastičnih dijelova oružja uz korištenje metalnih cijevi dobijenih klasičnim metodama, ali je upitna opravdanost takve metode.\n I dok 3D printanje zbog ograničenja uzrokovanih korištenim materijalima i upitne opravdanosti troškova nema, bar za sada, budućnost u direktnoj vojnoj primjeni, ova tehnologija u kriznim situacijama može pomoći u mnogo slučajeva.\nVanredne situacije\n Kako Pandžić navodi, u prvim danima pandemije, oni su 3D printerima izrađivali vizire za medicinske radnike, jer nije bilo moguće pokrenuti fabričku proizvodnju. Čim je takva serijska proizvodnja omogućena, nije bilo opravdano koristiti 3D printere.\n Slično se dešava i u Ukrajini. Primjera radi, amateri i stručnjaci za 3D printanje izrađuju brojne dijelove i predmete koji dobro dođu kako vojsci tako i običnom građanstvu, s obzirom da su uništene brojne fabrike, a nije moguće tako brzo pokrenuti nove proizvodne procese.\n Jedna od češće proizvedenih predmeta su plastični dijelovi za medicinske borbene podveze, koji medicinari i vojnici uveliko koriste na ratištima kako bi spriječili krvarenje iz rana na ekstremitetima. Tu je veliku ulogu igrala ukrajinska kompanija 3D Tech Addtive.\n Osim toga, printaju se periskopi koji primjenu nalaze u rovovima, koji vojnicima omogućavaju da osmatraju teren bez potrebe da budu izloženi protivničkoj vatri.\n Dodatno, volonteri su se uključili i u “printanje” ortopedskih pomagala i proteza za ranjene vojnike, kako bi na svoj način dali doprinos odbrani Ukrajine.\n Pandžić pojašnjava da se hiljade ljudi može na slične načine uključiti, proizvodeći potrebne dijelove u kućama, pogotovo što 3D printeri za svoj rad ne koriste puno struje.\nZnačaj 3D printera su prepoznale i ukrajinske vlasti, koji, kako su mediji prenijeli, osiguravali su nužne materijale za volontere koji su proizvodili dijelove i opremu za vojsku.', 'Odbori Evropskog parlamenta postigli su preliminarni dogovor o Aktu o umjetnoj inteligenciji koji će otvoriti put prema prvoj regulaciji umjetne inteligencije, prenosi Hina.\n “Uprkos konzervativnim željama za većim nadzorom i ljevičarskim fantazijama o pretjeranoj regulaciji, parlament je pronašao solidan kompromis koji će razmjerno regulirati umjetnu inteligenciju, zaštititi prava građana, poticati inovacije i jačati ekonomiju”, rekla je eurozastupnica Svenja Hahn.\n Evropska komisija predložila je nacrt pravila prije gotovo dvije godine u pokušaju da zaštiti građane od opasnosti tehnologije u nastajanju, koja je posljednjih mjeseci doživjela procvat ulaganja i veliku popularnost.\n Sada su u toku pregovori o Aktu o umjetnoj inteligenciji između evropskih institucija.\nZahtjev za visokom transparentnošću\n Predlaže se da kompanije koje proizvode generativne AI alate kao što je ChatGPT imaju obvezu otkriti jesu li koristile materijal zaštićen autorskim pravima u svojim sistemima.\n Zakonodavci su nastojali pronaći ravnotežu između poticanja inovacija i zaštite temeljnih prava građana.\n To je dovelo do toga da su različiti AI alati klasificirani prema njihovoj percipiranoj razini rizika: od minimalnog do ograničenog, visokog i neprihvatljivog.\nVisokorizični alati neće se zabranjivati, ali će se od kompnaija zahtijevati visoka transparentnost u poslovanju.', 'Kineska raketa-nosač Long March-11 (Dugi marš) imala je 16 uspješnih uzastopnih lansiranja do sredine marta, objavili su konstruktori.\n Raketa je ovih dana poslala eksperimentalni satelit Shiyan-19 u svemir, što je bilo 16. uspješno lansiranje otkako je puštena u upotrebu 2015. godine, javila je Xinhua.\nKapacitet nosivosti do pola tone\n Kineska akademija za tehnologiju lansirnih vozila, koja djeluje u okviru Kineske korporacije za zrakoplovnu nauku i tehnologiju, podsjeća da je Long March-11 četverostepeno lansirno vozilo, dugo 21 metar i teško 57,7 tona.\nRazvijeno je za lansiranje malih svemirskih letjelica u nisku Zemljinu orbitu, sa kapacitetom nosivosti od 500 kilograma, prenijela je Beta.', 'Evropska svemirska agencija (ESA) poslala je danas letjelicu, lansiranu iz Francuske Gvajane, da istraži Jupiter i tri njegova najveća satelita.\n Raketa Ariane 5 lansirana je iz evropske svemirske luke u Kourou u Francuskoj Gvajani jutros u 8.14 sati po istočnom vremenu, a letelica se odvojila od rakete 28 minuta nakon lansiranja, objavio je CNN.\n Tokom narednih 17 dana, letjelica će postaviti svoje solarne nizove, antene i druge instrumente, nakon čega će uslijediti tri mjeseca testiranja i pripreme instrumenata.\nOsam godina da stigne do Jupitera\n Letjelici će biti potrebno osam godina da stigne do Jupitera, a kada stigne u julu 2031. godine, provešće oko tri i po godine u njegovoj orbiti i letjeće oko tri njegova mjeseca: Ganimeda, Kalista i Evrope.\n Pred kraj misije, svemirski brod će se fokusirati isključivo na orbitu Ganimeda.\n Ganimed, Kalisto i Evropa su prekriveni ledom, a moguće je da sadrže podzemne okeane koji su potencijalno pogodni za život.\nLansiranje Juicea košta 1,6 milijardi eura\n Ključna misija agencije ESA, nazvana Juice (Jupiter Icy Moons Explorer) treba istražiti Jupiter i njegove ledene mjesece, u potrazi za područjima u kojima bi moglo biti života.\nLansiranje Juicea, koji košta 1,6 milijardi eura, događa se u vrijeme krize za lansiranje u Evropi koja je gotovo lišena letjelica za svemir otkako su ruske rakete Sojuz napustile Kourou, razvoj rakete Ariane 6 kasni te neuspješnog lansiranja rakete Vega-C.', 'Rusija radi na izgradnji vlastite svemirske stanice, organizovanju misija na Mjesec i pokretanju serijske proizvodnje svemirskih letjelica, izjavio je Jurij Borisov, šef svemirske agencije Roskosmos.\n Na Dan kosmonautike, kojim se obilježava prvi let u svemir ruskog kosmonauta Jurija Gagarina 12. aprila 1961, Borisov je za rusku novinsku agenciju TASS kazao da su izgradnja ruske orbitalne stanice i organizacija misija na Mjesec ključni prioriteti u istraživanju svemira, prenijela je Anadolija.\nRazvoj nove svemirske letjelice\n Dodao je da Rusija takođe nastavlja razvoj nove svemirske letjelice Orel (Orao) i pokretanje serijske proizvodnje svemirskih letjelica.\n Na pitanje o svemirskom turizmu, Borisov je kazao da su u toku razgovori sa predstavnicima brojnih stranih država koji žele putovati u svemir.\n“Pregovori su u različitim fazama. O rezultatima ćete saznati nakon postizanja dogovora i sklapanja ugovora”, rekao je Borisov.', 'Njemačka je tokom prošle godine povećala broj javnih punionica za električna vozila za 35 posto, na ukupno 80.500, potvrdilo je Njemačko udruženje industrije energije i vode (BDEW).\n Nove punionice povećale su kapacitet za punjenje za više od 40 posto, na 2,47 gigavata, navodi udruženje na koje se poziva dpa.\n Snažno povećanje kapaciteta uslijedilo je znatnim povećanjem broja punktova za ultrabrzo punjenje kapaciteta od najmanje 150 kilovata, prenosi Hina.\nOgroman tehnološki skok\n „Brojke jasno pokazuju ogroman tehnološki skok u kapacitetima za punjenje“, zaključila je izvršna direktorica BDEW-a Kerstin Andreae. „Vozila se pune sve brže, a operateri punionica prilagođavaju tehnologiju i nude veći kapacitet punjenja“.\n Broj punionica često je meta kritika, argumentiranih Vladinim planom o milion punionica do 2030. godine, navodi Andreae, tvrdeći da je taj cilj zapravo tehnički zastario budući da ne uzima u obzir kapacitet za punjenje.\nRazgranata mreža punionica preduvjet je elektromobilnosti u cestovnom prometu. Da bi se postigao cilj službenog Berlina o milion punionica do kraja desetljeća, svake bi godine trebalo otvoriti više od 131.000 novih mjesta za punjenje, znatno više nego do sada.', 'Elon Musk i stotine svjetskih stručnjaka potpisali su apel u kojem se traži šestomjesečna pauza u istraživanju vještačke inteligencije, ukazujući na “velike rizike za čovječanstvo”.\n Apel se odnosi na tehnologiju moćniju od ChatGPT-a 4, modela otvorene vještačke inteligencije pokrenutog sredinom marta, prenosi agencija Beta, pozivajući se na AFP.\n U peticiji objavljenoj na web-stranici Future of Life\xa0oni traže moratorij u istraživanjima dok se ne uspostavi sistem sigurnosti, uključujući i specijalna regulatorna tijela za nadzor sistema vještačke inteligencije i tehnika koje će pomoći da se razlikuje realno od vještačkog, kao i institucije sposobne da upravljaju “dramatičnim ekonomskim i političkim poremećajima (posebno za demokratiju) koje će vještačka inteligencija izazvati”.\n Peticija okuplja ličnosti koje su već javno izrazile strahovanja prema nekontrolisanoj vještačkoj inteligenciji koja bi prevazišla ljudska bića, a među njima su, osim Elona Muska, vlasnika Twittera i osnivača SpaceX-a i Tesle, i suosnivač Applea Steve Wozniak, član laboratorije vještačke inteligencije Googla Deep Mind, šef kompanije Stability AI Emad Mostaque – konkurent kompaniji OpenAI, kao i stručnjaci za vještačku inteligenciju na američkim univerzitetima, inženjeri Microsofta i drugi.\n‘Nekontrolisana trka laboratorija AI-ja’\n Sam Altman, izvršni direktor kompanije OpenAI, koja je stvorila ChatGPT, rekao je da je “malo zastrašen” svojom kreacijom ukoliko bi bila upotrebljena za dezinformacije velikih razmjera ili cyber napade.\n “Kompaniji je potrebno vrijeme da se prilagodi”, rekao je Altman za ABC News.\n Posljednjih mjeseci vidjeli smo kako se laboratorije vještačke inteligencije zatvaraju u nekontrolisanoj trci da razviju i primjene sve moćniji digitalni mozak koji niko, čak ni njegovi kreatori, ne može da razumije, da predvidi ili kontroliše na pozudan način, navodi se u peticiji.\n Autori peticije se pitaju da li treba da ostave mašinama da “preplave naše kanale informacija propagandom i lažima”, da li treba da automatizuju sva radna mjesta, da razviju umove koji nisu ljudski, koji bi jednog dana mogli da budu brojniji, inteligentniji i da zamijene ljude.\n“Da li treba da rizikujemo gubitak kontrole nad našom civilizacijom”, pitaju se oni, navodeći da odluke o tome ne treba da donose lideri tehnoloških firmi.', 'Analiza bez presedana o tome kako rak raste otkrila je „gotovo beskonačnu“ sposobnost tumora da se razvijaju i prežive, tvrde naučnici.\n Rezultati praćenja raka pluća tokom devet godina priredili su „iznenađenje“ i „zaprepaštenje“ naučnom timu koji je dobio uvid u silnu snagu protiv koje se bori.\n Zaključili su da je potrebno više se fokusirati na prevenciju, s malo vjerovatnim „univerzalnim“ lijekom u skorije vrijeme.\n Britanski Cancer Research podsjeća da je rano otkrivanje raka od vitalne važnosti.\n Studija pod nazivom „TracerX“ pruža najdublju analizu o tome kako se rak razvija i što uzrokuje njegovo širenje. Objavljena je u sedam odvojenih članaka u časopisima Nature i Nature Medicine.\nKarcinomi nisu fiksni i nepromjenjivi\n Karcinomi se mijenjaju i razvijaju tokom vremena – nisu fiksni i nepromjenjivi. Mogu postati agresivniji: bolji u izbjegavanju imunološkog sustava i sposobniji se širiti po tijelu.\n Tumor počinje kao jedna oštećena stanica, ali postaje mješavina miliona stanica koje su sve mutirale na pomalo različite načine.\n „TracerX“ je pratio tu raznolikost i kako se ona mijenja tokom vremena kod pacijenata s rakom pluća.\n „To nikada prije nije učinjeno u ovoj mjeri“, rekao je profesor Charles Swanton s Instituta Francis Crick i University Collegea u Londonu.\nTumori iznenađujuće prilagodljivi\n Više od 400 ljudi – liječenih u 13 bolnica u Velikoj Britaniji – podvrgnuto je biopsiji različitih dijelova raka pluća kako je bolest napredovala.\n „Iznenadilo me koliko tumori mogu biti prilagodljivi“, rekao je profesor Swanton za BBC. „Ne želim zvučati previše depresivno u vezi ovoga, ali mislim – s obzirom na gotovo beskonačne mogućnosti u kojima tumor može evoluirati i vrlo velik broj stanica u kasnom stadiju tumora, što bi moglo biti nekoliko stotina milijardi stanica – da je postizanje izlječenja kod svih pacijenata u kasnom stadiju bolesti težak zadatak“.\n „Mislim da nećemo moći stvoriti univerzalne lijekove“, rekao je Swanton. „Ako želimo ostvariti najveći učinak, moramo se fokusirati na prevenciju, rano otkrivanje i rano otkrivanje recidiva“.\nPretilost, pušenje, alkohol i loša prehrana povećavaju rizik od nekih vrsta raka. Suzbijanje upala u tijelu se, također, smatra načinom prevencije raka. Upala je vjerovatno objašnjenje zašto onečišćenje zraka uzrokuje rak pluća i upalne bolesti crijeva koje povećavaju rizik od raka debelog crijeva.', 'Google je u utorak otvorio javni pristup svom chatbotu Bardu kako bi od novih korisnika dobio povratne informacije koje mu mogu koristiti u utrci s Microsoftom u razvijanju tehnologije vještačke inteligencije (AI).\n Počevši od SAD-a i Ujedinjenog Kraljevstva, korisnici se mogu zabilježiti na listu čekanja za pristup Bardu na engleskom jeziku, programu koji je prethodno bio otvoren samo za one koji su ga testirali, prenosi Hina.\n Google opisuje Bard kao eksperiment koji omogućuje saradnju s generativnom vještačkom inteligencijom, tehnologijom koja se oslanja na podatke iz prošlosti kako bi kreirala novi sadržaj.\n Nakon prošlogodišnjeg puštanja u rad ChatGPT-a, chatbota iz startupa OpenAI koji podržava Microsoft, u tehnološkom sektoru je započela utrka kako bi AI dosegao što veći broj korisnika. Očekivanje je da će vještačka inteligencija preoblikovati način na koji ljudi rade i privući poslovne korisnike.\n Prošle sedmice Google i Microsoft su razmaku od dva dana objavili niz najava o vještačkoj inteligenciji. Obje kompanije stavljaju tehnologiju pisanja u svoje programe za obradu teksta, kao i u druge softvere za saradnju. Ubacuju i marketinške alate za web programere kako bi mogli izraditi vlastitu aplikaciju koja se temelji na vještačkoj inteligenciji.\n Na pitanje je li konkurencija natjerala Google da otvori Bard za javnost, viši direktor Jack Krawcyzyk odgovorio je da je kompanija usredotočena na korisnike. Unutrašnji i vanjski korisnici su upotrijebili Bard za “povećanje produktivnosti, ubrzavanje ideja, poticanje znatiželje”, rekao je.\nOgraničenja Barda\n U demonstraciji stranice bard.google.com, Krawczyk je pokazao kako program u trenutku proizvede blokove teksta, za razliku od ChatGPT-a koji ispisuje odgovore riječ po riječ.\n Bard također ima opciju koja prikazuje tri različite verzije ili “skice” bilo kojeg od odgovora između kojih korisnici mogu birati. Postoji i dugme na kojem piše “Google it,” ukoliko korisnik želi pretražiti dodatne informacije na webu.\n Za razliku od ChatGPT-a, Bard nije sposoban za generiranje računarskog koda, objavio je Google na svojoj web stranici. Google je također rekao da je ograničio Bardovo pamćenje prethodnih razmjena u chatu. Objavili su i da trenutno ne koriste Bard za oglašavanje, što je inače srž Googleovog poslovnog modela.\n Problem koji ostaje je tačnost. “Bard neće uvijek biti u pravu”, stajalo je upozorenje u Googleovom skočnom prozoru tokom demonstracije. U promotivnom videu prošlog mjeseca pokazano je kako je program netačno odgovorio na pitanje. Nakon toga se tržišna vrijednost Alphabeta smanjila za 100 milijardi dolara.\n Google je istaknuo nekoliko pogrešaka tokom demonstracije. Na primjer, Bard je kao odgovor na jedan upit pogrešno ustvrdio da je papratima potrebna jaka i indirektna svjetlost.\nU drugom slučaju Bard je proizveo devet odlomaka teksta kada su ga zamolili za četiri. Nakon tog odgovora, Krawczyk je kliknuo dugme s palcem prema dolje kao povratnu informaciju za Barda.', 'Glasovi zvuče kao poznate ličnosti, muzika sadrži trendovske plesne ritmove i hip-hop sinkope, a šale i smijeh su zarazni. Ali slušaoci jedne neobične švicarske javne radio stanice u četvrtak su više puta dobijali poruku: “Današnji program vam donosi veštačka inteligencija”.\n Tri mjeseca u nastajanju, stanica na francuskom jeziku “Couleur 3” reklamira jednodnevni eksperiment koristeći klonirane glasove pet pravih, ljudskih prezentera, za šta menadžeri tvrde da je prva u svijetu, i nikada ranije emitovane muzika koju je skoro u potpunosti sastavio kompjuter, a ne ljudi. Od 6 do 19 časova, saopštila je stanica, AI je kontrolisala njen eter. Svakih 20 minuta slušaoci su dobijali poruku da je autor vještačka inteligencija, prenosi Beta.\n Uz sablasnu numeru nalik naučno-fantastičnom filmu koja je zujala u pozadini, umirujući, hrapavi ženski glas je rekao: “AI osvaja vaš omiljeni radio”.\n “Već 13 sati, naši digitalni alter egoi su preuzeli uzde, emitujući svoje glasove i svoje poruke širom etera, bez milosti ili predaha”, rekao je glas ponekad gotovo ismijavajući slušaoce. “Granice između čovjeka i mašine su zamagljene, a na vama je da otkrijete šta je stvarno, a šta lažno”.\n “Naši glasovni klonovi i vještačka inteligencija su tu da vas uznemire, iznenade i potresu. I što se toga tiče, ovaj tekst je takođe napisao robot”, bio je tekst tog vještačkog glasa.\nZabrinutost zbog veštačke inteligencije\n Eksplozivno pojavljivanje ChatGPT-a prošle jeseni i drugog alata “generativne vještačke inteligencije” izazvalo je uzbuđenje, a i strah, konfuziju, fascinaciju, smijeh ili zabrinutost zbog dugoročnih ekonomskih, kulturnih, društvenih, pa čak i političkih posljedica. Neki muzičari su se žalili da im je vještačka inteligencija otela stilove.\n Suočena s takvom neposlušnošću, švicarska stanica u okviru javnog emitera Radio Televizije Švajcarske, primjećuje zabrinutost zbog vještačke inteligencije i prihvata i nastoji da je demistifikuje.\n Antoine Multone, šef stanice, rekao je da bi “Couleur 3” mogao da se izvuče sa eksperimentom jer je već poznat kao “provokativan”.\n Iako bi se neki mogli bojati da bi taj projekat mogao da bude prvi korak ka zastarijevanju ljudi u eteru i otpuštanju osoblja, ili da bi mogao da oslabi novinarstvo, on je branio projekat kao lekciju o tome kako živjeti sa vještačkom inteligencijom.\n “Mislim da ako postanemo nojevi… gurnemo glave u pijesak i kažemo: ‘Moj bože, postoji nova tehnologija! Svi ćemo umrijeti!’ i onda: Da, umrijećemo zato što (AI) dolazi, htjeli mi to ili ne”, rekao je Multone u razgovoru telefonom za AP. “Želimo da ovladamo tehnologijom kako bismo onda mogli da je ograničimo”, objasnio je on.\n Neki su otišli \u200b\u200bjoš dalje, poput medijske kompanije “Futuri” iz Seven Hillsa iz Ohaja, u SAD-u, koja je uvela RadioGPT koji se oslanja na vještačku inteligenciju.\n Na “Couleur 3” glasovi voditelja su klonirani uz pomoć softverske kompanije “Respeecher” koja je radila sa holivudskim studijima i na čijem sajtu piše da je njen tim uglavnom u Ukrajini.\n Menadžeri stanica kažu da je bilo potrebno tri mjeseca da se vještačka inteligencija obuči da razumije potrebe stanice i prihvati njenu čudnu, neuobičajenu atmosferu. Pjesme emitovane tokom dana je barem djelimično komponovala vještačka inteligencija, a neke i u potpunosti, “i to je također prvi put”, rekao je Multone. AI je dala glasove koji su pjevali pjesme emitovane ujutro, a popodne je DJ puštao odabir muzike zaštićene autorskim pravima.\nVijesti iz budućnosti\n Da bi se izbjegla bilo kakva zabuna sa današnjim stvarnim vijestima, sintetički glasovi koji se ne razlikuju od glasova stvarnih ljudi, servirali su najnovije vijesti koje su bile previše futurističke da bi se moglo vjerovati: privremena zabrana letova svemirskih brodova iznad zračnog prostora Ženeve zbog na žalbe na buku; otvaranje prvog podvodnog restorana u Ciriškom jezeru; o vanzemaljskim turistima koji su na švicarskom jezeru zamijenili labudove igračkama na napuhivanje.\n AI je dobila instrukcije da smisli vijesti koje bi mogle da se pročitaju 2070. godine.\n Multone je priznao da je bilo mnogo diskusije među zaposlenima o tome da li da prođu kroz to, i rekao: “Bio sam spreman da povučem projekat da sam vidio da moj tim nije 100 posto motivisan da ga isproba”.\n Na stotine poruka stiglo je u stanicu ujutro ubrzo po početku programa, navodi se u saopštenju švicarskog javnog radija. Jedan se žalio na dosadne šale. Drugi slušalac, zapanjen, priznao je da jeste zapanjen. Jedan kritičar nazvao je projekat gubljenjem vremena za stanicu koja dobija javna sredstva.\n “Glavne povratne informacije koje dobijamo, u 90 odsto poruka, su: ‘Super je, ali nedostaje ljudski element. Možete da osjetite da su to roboti i da ima manje iznenađenja, manje ličnog’ “, rekao je Multone, napominjući da je diskusija o eksperimentu u eteru planirana za petak i da će u njoj učestvovati stvarni ljudi.\n“Mnoge poruke su upravo govorile: ’Vratite nam naše ljude!’ “, rekao je on. “Mislim da je to sjajno”.', 'Kada je 2020. godine, tokom pandemije, odlučio raditi na daljinu iz drugih zemalja umjesto da ostane kod kuće u Norveškoj, Mustafa Ahmed doputovao je na vikend izlet u Beograd koji ga je osvojio toliko da je odlučio produžiti svoj boravak.\n “Kao freelancer sam fleksibilan da se selim iz jedne zemlje u drugu, međutim kao norveškom državljaninu odobren mi je samo 90-dnevni boravak bez vize”, kaže Ahmed.\n Na početku mu, priča ovaj noverški influenser i digitalni nomad u razgovoru za Al Jazeeru, ideja o selidbi u novu zemlju svaka tri mjeseca nije teško padala, no kako je počeo vezivati se za mjesta koja je posjećivao, tako je i odlazak postajao sve teži.\n “Naročito je izazovno kada postoji obavezna šestomjesečna pauza prije povratka”, iskren je.\n Oduševljen balkanskim zemljama koje je posjećivao želio je iskoristiti svoju popularnost na društvenim mrežama za njihovu promociju.\n\n   \n\n\n\n\n\n\n\n\n\n\nView this post on Instagram\n\n\n\n\n\n\n\n\n\n\n\n\n\n\n\n\n\n\n\n\n\n\n  \nA post shared by Travelsofmozzy (@travelsofmozzy)\n\n\n \n “Tri mjeseca nije bilo dovoljno. To me u februaru 2023. dovelo u Bosnu i Hercegovinu, uz želju da istražim i pokažem suštinu ove fascinantne zemlje na svojim društvenim platformama”, pojašnjava.\nPromocija zemlje u kojoj boravi\n Priča nam kako je za nešto više od dva mjeseca provedena u Bosni i Hercegovini otkrio mnoštvo stvari koje želi pokazati i podijeliti sa svojim pratiocima, no još mu je mnogo toga ostalo da istraži.\n “Strastveno dijelim svoja iskustva i uvide sa svojim pratiocima, koji su se također zaljubili u ovu zemlju”, kaže Ahmed.\n Prema njegovoj ocjeni, ukusna hrana, nevjerovatno ljubazni ljudi, pristupačne cijene i bajkovita priroda čine Bosnu i Hercegovinu savršenom destinacijom za digitalne nomade.\n\n   \n\n\n\n\n\n\n\n\n\n\nView this post on Instagram\n\n\n\n\n\n\n\n\n\n\n\n\n\n\n\n\n\n\n\n\n\n\n  \nA post shared by Travelsofmozzy (@travelsofmozzy)\n\n\n \n Iako bi rado produžio svoj boravak u ovoj balkanskoj zemlji, uskoro će morati spakovati svoje kofere jer status digitalnih nomada u Bosni i Hercegovini nije regulisan.\n “Dobijanje vize nakon isteka početnog razdoblja od 90 dana nije lak podvig. Preostaje nam nekoliko opcija, poput vjenčanja ili dobijanja radne dozvole, ali kompletan proces može biti jako dug i zastrašujući”, kaže Ahmed.\nVažnost uvođenja viza za digitalne nomade\n Ističe da bi uvođenje viza za digitalne nomade u Bosni i Hercegovina, ali i zemljama iz okruženja koje to još uvijek nisu uradile, uveliko koristilo pojedincima poput njega koji žele ostati duže zemlji i promovisati njene ljepote.\n “Nadam se da će, ako se uvede viza za digitalne nomade, proces njenog dobivanja biti jednostavan. Kao kreator sadržaja, željan sam nastaviti promovisati ove zemlje na društvenim mrežama i vjerujem da bi mi viza za digitalne nomade značajno pomogla i olakšala”, pojašnjava Ahmed.\n Predstavničkom domu Parlamentarne skupštine BiH je još 2021. godine upućena inicijativa čijim bi se usvajanjem Bosna i Hercegovina pridružila rastućoj grupi zemalja koje digitalnim nomadima nude posebne vize. U međuvremenu su konkretniji koraci izostali, tako da su tromjesečne turističke vize i dalje jedina opcija za boravak digitalnih nomada u Bosni i Hercegovini.\n “Bosna i Hercegovina je atraktivna za digitalne nomade zbog prirodnih ljepota, turističkih sadržaja te niskih troškova života. Istovremeno, radi se o osobama s u pravilu dobrim primanjima, koje doprinose ekonomiji zemlje u kojoj borave”, rekao je Damir Arnaut, zastupnik Naše stranke u Predstavničkom domu Parlamentarne skupštine BiH nakon podnošenja inicijative.\nBenefiti za ekonomiju i turizam\n Brojni stručnjaci saglasni su da boravak digitalnih nomada u Bosni i Hercegovini donosi niz korisri za ekonomiju i turizam.\n “Ekonomski posmatrano, riječ je o indirektnim benefitima koji podrazumijevaju konkretnu potrošnju. Digitalni nomadi će vjerovatno trošiti svoj dohodak u Bosni i Hercegovini, pritom plaćajući poreze, najvećim dijelom porez na dodatnu vrijednost (PDV), ali tu su svakako akcize, a s druge strane podržavajući domaću, lokalnu privredu. To je najkonkretniji utjecaj digitalnih nomada na razvoj domaće ekonomije”, pojašnjava ekonomski analitičar Admir Čavalić.\n Uz ekonomske benefite, boravak digitalnih nomada podrazumijeva i značajnu promociju i reklamu zemlje u kojoj borave, zbog često dijeljenja svojih iskustava na društvenim mrežama, što dalje privlači turiste.\n\n Senad Šantić, osnivač kompanije ZenDev, koji godinama radi na promociji Bosne i Hercegovine kao odlične destinacije za digitalne nomade, kaže da digitalne nomade možemo promatrati kao dugoročne turiste koji ostavljaju svoj novac u našoj državi.\n “Osim ekonomskog benefita veliki je potencijal sklapanja saradnje i međusobnog dijeljenja znanja ako izgradimo kulturu i zajednicu digitalnih nomada”, kaže Šantić.\n“Jan de Jong i Hrvtaska i Crna Gora su odličan primjer kako je implementacija vize za digitalne nomade poboljšala ponudu države i privukla novi segment turista”, zaključuje Šantić.', 'Linija s autonomnim autobusima počet će raditi sljedeće sedmice u Edinburghu, prva u Velikoj Britaniji, iako će vozači ostati prisutni u vozilima kako bi povratili kontrolu u slučaju nužde.\n “Tehnologija autonomije koja je prisutna u autobusu već je testirana u prošlosti, ali je ovo prvi put da se koristi na autobuskoj liniji”, izjavio je neimenovani predstavnik kompanije Stagecoach, koja je predstavila autobusku liniju u blizini Edinburgha.\n Linija, duga oko 22 kilometra, koja se nalazi na zapadu glavnog grada Škotske, trebala bi prevoziti do 10.000 putnika sedmično, prenosi Beta, pozivajući se na AFP.\n U prometu će biti pet autobusa, koji će moći voziti brzinom do 50 kilometara na sat. I dalje će biti prisutan vozač koji će provjeriti radi li tehnologija ispravno, kako predviđa britanski zakon koji još ne dozvoljava promet potpuno autonomnih vozila na javnim putevima.\nKarte i pitanja\n Još jedna osoba bit će u autobusu da provjeri karte i odgovori na pitanja putnika.\n Ugrađeni sistem s vještačkom inteligencijom detektirat će druga vozila na putu kako bi se izbjegli sudari, dok će kamere i radar skenirati put kako bi izbjegli pješake.\n Kompanija je navela kako će ta linija biti sigurnija i efikasnija uz uštedu goriva do 20 posto.\n“Sistem može reagirati brže od vremena reakcije čovjeka kada je to potrebno”, dodala je kompanija.', 'Centar za strateške i međunarodne studije (CSIS) sa sjedištem u Washingtonu saopštio je da, na osnovu novih satelitskih snimaka koje je prikupio, Kina povećava svoje prisustvo na Antarktiku nastavkom izgradnje istraživačke stanice na tom kontinentu.\n Satelitski snimci, kako navode iz CSIS, pokazuju da je izgradnja nastavljena po prvi put od 2018. godine, na petoj stanici te zemlje u južnom polarnom regionu, prenio je Tanjug, pozivajući se na Reuters.\n Peking nastoji razviti nove brodske rute ka Arktiku i proširiti istraživanja na Antarktiku, ali zapadne vlade brinu se da bi sve veće prisustvo Kine u polarnim regionima moglo osigurati njenoj vojsci bolje uslove za nadzor, navodi britanska agencija.\n Očekuje se da će u novoj stanici, na takozvanom Neiskazivom otoku u blizini Rosovog mora, biti i opservatorija sa satelitskom zemaljskom stanicom koja bi trebala pomoći Kini da “popuni veliku prazninu” u mogućnostima pristupa kontinentu, navodi se u izvještaju CSIS-a.\n Centar je koristio satelitske snimke iz januara da identifikuje novoizgrađene objekte, privremene zgrade, platformu za helikoptere i temelje za veću glavnu zgradu na stanici od 5.000 kvadratnih metara. Procjenjuje se da bi izgradnja svih projekata mogla biti završena do kraja godine.\nAktivnosti ograničene na ‘miroljubive svrhe’\n Stanica je dobro pozicionirana za prikupljanje obavještajnih podataka o signalima nad Australijom i Novim Zelandom i telemetrijskih podataka o raketama lansiranim iz novog australijskog svemirskog centra Arnhem, navodi se u saopštenju CSIS-a i dodaje da se očekuje da će stanica takođe uključivati pristanište za kineske ledolomce.\n Prema Ugovoru o Antarktiku iz 1959. godine, čiji je Kina potpisnica, aktivnosti na kontinentu su ograničene na “miroljubive svrhe”.\n Vojnom osoblju je dozvoljeno da provodi naučna istraživanja, ali im je zabranjeno postavljanje baza, izvođenje manevara ili testiranje oružja.\n U izvještaju Pentagona iz 2022. navodi se da je nova antarktička infrastruktura Kine vjerovatno djelimično namijenjena jačanju izgleda navodnog budućeg eksploatisanja prirodnih resursa i pomorskog pristupa.\nKina odbacuje tvrdnje da te stanice koristi za špijunažu, tvrdi Reuters.', 'Copernicus služba za klimatske promjene (C3S) u mjesečnom klimatskom izvještaju o temperaturi, ledu i padavinama je izvijestila kako je Zemlja doživjela svoj drugi najtopliji mart u historiji, dok je antarktički morski led dostigao drugi najniži opseg.\n U izvještaju je istaknuto kako su temperature u južnoj i srednjoj Evropi bile iznad prosjeka, a u većem dijelu sjeverne Evrope ispod prosjeka.\n Mnogo toplije od prosjeka bilo je i na golemom dijelu kopna koji pokriva sjevernu Afriku, jugozapadnu Rusiju i veći dio Azije, gdje su postavljeni mnogi novi rekordi visokih temperatura za mart.\n Znatno iznad prosjeka bile su i temperature na sjeveroistoku Sjeverne Amerike, u Argentini i susjednim zemljama, velikom dijelu Australije i na obalnom Antarktiku.\n S druge strane, bilo je mnogo hladnije od prosjeka u zapadnoj i središnjoj Sjevernoj Americi.\n Što se tiče leda, koncentracije morskog leda bile su znatno ispod prosjeka u svim sektorima Južnog okeana.\nSmanjenje morskog leda\n Opseg antarktičkog morskog leda bio je drugi najniži za mart u evidenciji satelitskih podataka – 28 posto ispod prosjeka, nakon rekordno niskog opsega u februaru, što nastavlja dugoročni trend smanjenja morskog leda u polarnim regijama.\n U hidrološkim naglascima C3S je naveo kako je mart bio vlažniji od prosjeka u pojasu od zapada do sjeveroistoka diljem sjeverne Evrope te iznad Turske.\n S druge strane, sušnije uvjete od prosjeka imao je veći dio Pirinejskog poluotoka, gdje su uvjeti bili pogodni za požare, alpski luk, dijelovi srednje Evrope, istočni Balkan te sjeverozapadna obala Kaspijskog jezera.\n Izvan Evrope, u martu je bilo vlažnije od prosjeka u dijelovima SAD-a, Azije, Roga Afrike, Novog Zelanda, sjeverne Australije, Afrike i Brazila. U mnogim regijama jake oborine dovele su do poplava.\n Sušnije od prosjeka bilo je u Argentini, južnoj Australiji, jugozapadnoj Africi i dijelovima Azije, a u mnogim su slučajevima ti uvjeti bili povezani s temperaturama višim od prosjeka.\nCopernicus je vodeći program Evropskog programa posmatranja Zemlje, kojim upravlja Evropska komisija, a provodi ga u partnerstvu s državama članicama, Evropskom svemirskom agencijom, Evropskim centrom za srednjoročne vremenske prognoze i dr.', 'U Zagrebu je održana konferencija na kojoj su svjetski futurolozi iznijeli svoje vizije budućnosti.\nIstakli su da nove tehnologije mogu rasteretiti zdravstvene sisteme koji se suočavaju s nedostatkom radne snage.', 'Raketa američke svemirske kompanije SpaceX poletjela je u noći na ponedjeljak ka Međunarodnoj svemirskoj stanici (ISS), kada su se stvorile povoljne vremenske prilike za uzlijetanje.\n Među putnicima su prvi astronauti iz Saudijske Arabije te biznismen iz američke savezne države Tennessee, prenosi Tanjug, pozivajući se na AP.\n Njih predvodi penzionirani astronaut NASA-e, sada radnik SpaceX-a, koji je organizirao desetodnevni put.\n Ovo je drugi čarter-let koji je organizirala kompanija Axiom Space iz Houstona.\n Kompanija nije navela koliko koštaju karte do ISS-a, a prethodno je objavljeno da je cijena jednog mjesta u raketi 55 miliona dolara.\nU raketi i američka rekorderka\n Raketa tipa Falcon je lansirana iz Svemirskog centra “Kennedy”, a s tog mjesta se prvi astronaut iz Saudijske Arabije, princ Sultan bin Salman Al Saud, otisnuo u svemir 1985. godine.\n Ovog puta arapsku zemlju predstavlja Rayyanah Barnawi, naučnica koja istražuje matične ćelije.\n Ona je postala prva žena iz Saudijske Arabije u svemiru, a s njom je i pilot borbenog aviona saudijskih zračnih snaga Ali al-Qarni.\nOstatak posade čine ljubitelj sportskih automobila John Shoffner i Peggy Whitson koja drži američki rekord od 665 dana provedenih u svemiru.', 'Služba Evropske unije (EU) za klimatske promjene Copernicus saopštila je da se 2022. u Alpima otopilo više leda nego ikada prije.\n Glečeri Alpa izgubili su više od pet\xa0kubnih kilometara\xa0leda, navodi se u Izvještaju o\xa0stanju klime u Evropi za 2022. godinu (ESOTC 2022) i dodaje\xa0da je prošle godine zabilježeno najtoplije ljeto ikada.\n Ljetne temperature u prosjeku su bile 1,4 stepena iznad referentnog perioda od 1991. do 2000.\n Prema Copernicusu, temperature u Evropi rastu oko dva puta više od globalnog prosjeka.\n “Klima koja nas očekuje bit će veoma, veoma različita od klime u kojoj smo odrasli“, rekao je direktor Copernicusa Carlo Buontempo, prenijela je Anadolija.\n Ljeto 2022. godine obilježila je ogromna suša koja je pogodila više od trećine Evrope što je utjecalo na poljoprivredu, transport i snabdijevanje energijom, navodi se.\n To je dijelom zbog toga što je prethodne zime palo manje snijega nego inače, a ogromni toplotni talasi tokom ljeta pogoršali su situaciju.\nPovećanje ekstremno vrućih dana\n U južnoj Evropi također je došlo do značajnog povećanja broja dana koji se smatraju ekstremno vrućim.\n Osim toga, sunčevo zračenje u Evropi bilo je intenzivnije nego u bilo koje drugo vrijeme u proteklih 40 godina. To je rezultiralo natprosječnim potencijalom za proizvodnju solarne energije u mnogim dijelovima kontinenta.\n Stručnjaci očekuju da će se ovaj trend nastaviti.\n Koncentracija stakleničkih plinova u atmosferi nije se smanjila prošle godine. Naprotiv, povećana je i koncentracija ugljičnog dioksida i izuzetno snažnog klimatskog plina metana.\n Služba za klimatske promjene od 1950. koristi podatke sa zemaljskih stanica, balona, aviona i satelita.\nMjesečni podaci o temperaturama, ledenom pokrivaču\xa0i drugim aspektima se objavljuju pomoću kompjuterske analize.', 'Bivši uposlenik FBI-a, Microsofta i Googla, James Whittaker, otkriva kako tehnološke kompanije pretvaraju naše online podatke u profit te kako će umjetna inteligencija, vođena ljudskom pohlepom, oduzeti ljudima poslove.\n Bio je prvi diplomac kompjuterskih nauka kojeg je zaposlila američka obavještajna agencija FBI. Nakon toga radio je za Microsoft i Google. I njih je napustio kada je uvidio u kom pravcu idu tehnološke kompanije. Danas slobodno govori o sigurnosti ličnih podataka na internetu i kompanijama koje ih ilegalno prikupljaju.\n U okviru festivala Dani komunikacija ovaj tehnološki evanđelist, futurist i naučnik za Al Jazeeru otkriva kako izgleda proces pretvaranja privatnih online podataka u profit kompanija i oglašivača te kako umjetna inteligencija, vođena ljudskom pohlepom, prijeti da oduzme ljudima poslove.\n\nVjerovatno su Vas mnogo puta ovo pitali, ipak, bili ste prvi diplomirani informatičar kojeg je angažovao FBI. Kako se to dogodilo?\n\n – Da, jesam. Bio je to novi studijski program 1980-ih i nije bilo mnogo takvih u SAD-u. Nakon što sam diplomirao, prijavio sam se za mnoštvo poslova, a to nisu bila baš povoljna vremena za takvo nešto, jer nije bilo mnogo potražnje za tom strukom.\n Dobio sam dvije ponude, od FBI-a i IBM-a. Dvije troslovne skraćenice, a FBI mi je zvučao zanimljivo.\n U to vrijeme, napredak u ovoj oblasti bio je toliko brz da je vaše znanje moglo veoma brzo zastarjeti. Sjećam se kako sam jednom prilikom bio na odjelu s časopisima, nekad davno, kada smo još posjećivali knjižare, čitao sam PC časopis i uočio da mnoštvo toga uopće ne prepoznajem. Shvatio sam da je to neprihvatljivo i da želim ići ukorak s trendovima pa sam na Univerzitetu u Tennesseeju upisao postdiplomski studij.\n\nI onda ste radili za tehnološke divove poput Microsofta i Googlea.\n\n – Da. Doktorirao sam na informatičkim naukama, moja je disertacija bila o umjetnoj inteligenciji, jedno sam vrijeme bio profesor, pokrenuo svoj startup, a zatim preselio na zapad i radio za Microsoft i Google. Obje kompanije istinski imaju dobro radno okruženje, vode računa o zaposlenicima, radni zadaci su nevjerovatno zanimljivi, ali i teški i uvijek se osjećate kao da radite nešto novo.\n Kad mi je postalo dosadno u Microsoftu, dao sam otkaz i prešao u Google, radio na mnoštvu novih projekata poput Chroma, mapa i još nekih sjajnih stvari, a onda mi je i to dosadilo pa sam se vratio u Microsoft.\n\nNa kraju ste, ipak, napustili obje kompanije. Zašto?\n\n – Da, napustio sam oba radna mjesta i na kraju otišao u penziju. Dok sam radio u Microsoftu, jednog sam dana shvatio da volim raditi samo jednu stvar, a to je držanje govora na konferencijama. Gubio sam interes za svoj svakodnevni posao. Kad sam se osvrnuo oko sebe, shvatio sam da sam se, zbog različitih projekata na kojima sam radio, prestao oduševljavati novim tehnologijama.\n Da budem potpuno iskren, osjećao sam svojevrsnu krivicu. Bilo je to u vrijeme uspona Donalda Trumpa i ogromne eksploatacije društvenih mreža.\xa0 A Google Chrome, koji je bio moje čedo dok sam tamo radio, postao je obični spyware. Duh mi se slamao dok sam posmatrao kako nešto u šta sam vjerovao i čemu sam se posvetio, nešto što je jednom bilo sila dobra, iznenada postaje sredstvo za objavljivanje lažnih vijesti i praćenje korisnika. To me jednostavno pomalo deprimiralo.\n\nPlatforme društvenih mreža, spomenuli ste, zloupotrebljavaju svoj potencijal. One vladaju ekonomijom pažnje. U suštini, svaki put kad gledamo reklamu ili predloženi videozapis, našu pažnju pretvaraju u novac. Kao neko ko je u to direktno upućen, možete li nas uputiti u ovaj proces? Kako se skretanje pažnje, društvene aktivnosti na internetu i podaci pretvaraju u prihode i dobit kompanija?\n\n – Kad to već dugo gledate… Recimo, kad sam radio za Google, YouTube je bio u njegovom vlasništvu, kao što je i danas, to smo zvali korisničkim angažmanom. Ne želite da korisnici koji posjećuju YouTube pogledaju samo jedan videozapis, jer će tako vidjeti i samo jednu reklamu, dakle, nama odgovara da gledaju niz videozapisa. To smo zvali korisničkim angažmanom i zvučalo je dobronamjerno. Trebalo im je zadržati pažnju i što duže prisustvo na stranici. Ali, to nije dobronamjerno. Povlačite ljude u ništavilo, tjerate ih da gube vrijeme na sadržaje koje nemaju potrebu gledati. A odrednica tog algoritma korisničkog angažmana jeste da na osnovu onoga što korisnik gleda predviđa koji će sadržaj najvjerovatnije poslije gledati.\n Nakon toga je uveden nadzor, morali smo znati ko je još gledao taj videozapis, koji je sadržaj gledao i je li ga gledao od početka do kraja. Dakle, odjednom smo dobili sve te silne podatke na osnovu korisničkog angažmana, znali smo koji ćemo sadržaj ponuditi pojedincu i gdje će se najviše zadržati. Bila je to mašina za ostvarivanje zarade. A kad to jednom postanete, kapitalistička ekonomija vam nalaže da to nastavite biti, ali i više od toga, ako želite ostvarivati veću zaradu i bolje rezultate u svakom sljedećem kvartalu.\xa0 Naravno, kapitalizam i pohlepa su učinili svoje i ove se kompanije više nisu mogle zaustaviti. Doslovno nisu mogle prestati s tim.\n\nPostoji odličan dokumentarni film upravo o ovoj temi ‘Društvena dilema’.\n\n – Da. Vjerodostojno opisuje sve to.\n\n\xa0Imali smo priliku razgovarati i s Edwardom Snowdenom prvog dana DK Festivala. Govorio je upravo o prisilnom pristanku. Ako želimo koristiti proizvod, moramo dati nešto zauzvrat, a to su naša privatnost i podaci. Svaki put kad kliknemo OK na novom mobilnom telefonu ili ako želimo preuzeti aplikaciju, pristajemo na to.\n\n – Nemamo drugog izbora.\n\nUpravo tako, postalo nam je to prirodno.\n\n – Ako ne kliknete OK, telefon neće raditi.\n\nTako je još od 2007, zar ne? Nekako smo navikli na to.\n\n – Ne, s ovim smo počeli i mnogo ranije. Postojao je korisnički pristanak čak i za Microsoft Windows 1990-ih, nudili su vam obrazac saglasnosti. Ali, tada ga nisu koristili za krađu podataka. Bio je to tek način da poruče kako su svjesni da software nije savršen, pun je grešaka i prebrzo plasiran na tržište te se nadaju da ih nećete tužiti. Korisnički pristanak je bio samo to, a onda se to nekako počelo postepeno mijenjati i korisnici su jednostavno navikli da kliknu OK. Samo to. A vremenom je tekst saglasnosti postajao sve duži i nerazumljiviji, ali već je bilo kasno, korisnici su navikli da ga prihvate.\n\nKako se možemo boriti protiv potencijalne zloupotrebe naših podataka a, kako je Snowden rekao, izbjeći nasilnu revoluciju?\n\n – Nije potencijalna. Kradu naše podatke i ubacuju ih u algoritme mašinskog učenja kako bi mogli predvidjeti naše ponašanje. Amazon zna koje ćemo proizvode kupiti. Ponekad se to čini poput čarolije i pitate se kako su znali.\xa0 Željeli ste kupiti novi kauč i odjednom vam se na ekranu pojavljuju kauči te pomislite koliko je to nevjerovatno! Dijelom nam je ovo dovoljno koristan alat da se i nećemo otvoreno pobuniti protiv njega.\n Međutim, UI je drugačiji. Unošenje ovih podataka u UI algoritme na kraju će dovesti do toga da ljudi ostaju bez poslova. Danas naše podatke koriste protiv nas. Prije su nas privlačili nudeći bolje oglašivače, trudili su se na taj način nas privući. Danas sve to koriste za ostvarivanje još veće zarade, naše podatke prodaju još većem broju oglašivača. A ovi su podaci naši i imaju ogromne monetarne implikacije za kompanije koje ih uzimaju, a mi zauzvrat ne dobijamo ništa.\n\nMožda je pitanje malo naivno, ali – zašto onda ne postoje propisi protiv ovoga?\n\n – Sve se odvijalo prebrzo, Kongres to nije mogao pratiti pa su se dogodile dvije stvari. Tehnološki napredak se kreće brzinom svjetlosti. Kongresni zastupnici i zastupnice kupuju dionice tehnoloških kompanija, jer im je u interesu da budu uspješne, od njih primaju donacije za svoje političke kampanje.\xa0 Žele im uspjeh, jer će im one pomoći da budu ponovno izabrani.\n Dakle, dijelom je razlog to što su ove korporacije zaista sposobne udvarati se političarima i znaju kako će od njih dobiti ono što žele, a s druge strane, političari nisu dovoljno tehnološki obrazovani. Naši političari pozovu\xa0 direktora neke kompanije pred Kongres i ispituju ga o ovim stvarima. Očito je koliko su naši političari glupi i neobrazovani kada je riječ o tehnologiji. Ne razumiju je. Kako će onda donositi propise za oblast koju ne razumiju?\n\nIpak, osobe koje razumiju tehnologiju nedavno su potpisale otvoreno pismo kojim pozivaju sve UI laboratorije da hitno, na najmanje šest mjeseci, zaustave razvoj UI sistema na modelima naprednijim od GPT-4. Je li ova inicijativa razumna?\n\n – Prije svega, važno je o tome razgovarati kako bi se podigla svijest o tome koliko ove stvari mogu biti opasne i loše za društvo i možda bismo trebali o njima razmisliti. Ali, niko razuman ne misli da će zaustaviti istraživanja. U ovom trenutku kompanije pokušavaju izboriti prednost, Microsoft, Google, OpenAI, Apple, Amazon, Facebook, svi rade na tome. Osim Twittera, mada mi više nije ni jasno šta Twitter radi u posljednje vrijeme. Ali, svi rade na tome.\xa0 Nema šanse da prestanu, bez obzira na to što su kazali da hoće. To je obična laž i jednostavno se neće dogoditi.\n\nJedan je od utjecajnih ljudi, potpisnika ovog pisma.. pored Tristan Harrisa, Yuval Noah Hararija… i Elon Musk.\xa0 Ali samo nekoliko sedmica nakon potpisivanja pisma najavio je osnivanje nove kompanije X.AI Corp koja će biti konkurent OpenAI-u?\n\n – Da, TruthGPT ili kako je to već nazvao. Smatram da je Elon Musk skrenuo s puta još prije nekoliko godina i među najnepouzdanijim je osobama u ovoj branši. Prebrzo mijenja mišljenja i samo radi gluposti.\n\nHoće li ljudi biti pregaženi u ovoj utrci kompanija?\n\n – Da, naravno, upotrijebit će naše podatke kako bi nas pregazili.\n\nKo će ih zaustaviti?\n\n – To je pitanje od milion dolara. Malo je vjerovatno da će to biti trenutni politički sistem. On bi trebao biti adresa na koju se obraćamo kad tražimo poštenje i pravdu. Kad ukazujemo na sve loše što se događa, očekujemo da vlada upravo tome služi, da sve to spriječi. Da spriječi pojavu monopola ili praksi koje ugrožavaju zdravu konkurenciju. Ali, naša vlada ne nalazi način za oporezivanje ovih velikih kompanija i one ne plaćaju porez. To joj je osnovni zadatak, vlada ubiranjem poreza puni državni budžet. Ni to nije mogla uraditi kako treba.\n Dakle, zaboravite na to da će nam vlada priteći u pomoć, jer se to neće dogoditi. Trebamo nekog političkog autsajdera znatiželjnog uma, koji će doći s određenim idejama, biti izabran na odgovarajuću poziciju i početi rješavati probleme. Bit će to neka dosad nepoznata osoba, kojoj je na neki način Trump pripremio teren, jer jedino dobro što je učinio je to što je dokazao da autsajder može dobiti izbore.\xa0 Harizmatični autsajder s porukama koje imaju odjeka može biti izabran.\xa0 Poruke koje šalje UI mogu imati odjeka, ali vjerovatno ih neće slati ni republikanci ni demokrati, nego neko iz ljevičarskog tabora od koga se to i ne očekuje.\n\n\xa0Neki tehnološki mesija.\n\n – Ta će osoba doći u posljednjem trenutku, posjedovat će tehnološka znanja i biti dovoljno mlada, u svojim četrdesetim, pedesetim ili šezdesetim, s dovoljno harizme za uspjeh. Planeta je u egzistencijalnoj krizi.\n \t\t\n\n\n\t\t\t\t\t\n\t\t\t\t\t \n \t\t\t\t\t\n\t\t\t\t\n \n \t\t\n\nKad smo već kod egzistencije, spomenuli smo UI. Naravno, dobar je i veoma koristan za automatizaciju naših poslova, ali trebamo li ih sve automatizovati, čak i one koji nas ispunjavaju?\n\n – Naravno da ne trebamo, ali hoćemo. Smatram da su prioriteti bili pomalo nesređeni. Zašto stavljamo umjetnički dojam u prvi plan, a ne bavimo se, prije svega, računovodstvom ili pravom? Pravna struka su podaci i njihovim unosom možemo graditi mnogo pravedniji pravosudni sistem. Pravnici su bili dovoljno moćni da nikome ne dozvole korištenje tih podataka, jer ih sami unovčavaju i ne treba im niko drugi. Umjetnici nisu dovoljno moćni da zaštite svoj rad i kažu kako su nešto naslikali, napisali, stvorili, nacrtali ili napravili. Njihova djela uzimaju bez dopuštenja, jer su nemoćni u poređenju s pravnicima ili računovođama.\n Smatram da je najlakše krenuti od prava ili računovodstva, zašto to nismo učinili? Kad dođemo do profesija poput ovih, zovemo to uskom umjetnom inteligencijom, gdje UI ima samo određeni skup usko povezanih podataka, koji ne izlaze iz određenog područja. Npr. zna sve samo o pravu, sve detalje iz pravnih knjiga ili presedane. Dakle, poznaje samo pravnu struku, a ne zna ništa o umjetnosti, politici ili nečemu drugom. Trebali bismo fokus usmjeriti na usku umjetnu inteligenciju. Toliko je lako rješivih problema. Umjetna inteligencija bi bila odličan advokat ili sudija, bila bi izuzetno nepristrana i uz nju bismo mogli vjerovati pravosudnom sistemu.\n\nAli, s obzirom na to da uči od ljudi ne može biti baš toliko nepristrana…\n\n – Uči iz podataka. Istina, moramo biti oprezni kad je riječ o pravnim podacima, jer u pravnim presedanima ima mnogo rasizma.\n Crnce mnogo više hapse za iste zločine nego bijelce, barem u mojoj zemlji, ne znam kako ovdje stoje stvari. Dečko moje kćerke je crnac i svaki put kad se vozim s njim, shvatim da ne prekoračuje brzinu. Ako ja prekoračim brzinu za 15 km/h i zaustave me zbog toga, ne brinem previše. A on je odlučan u tome da ne prelazi dozvoljenu brzinu. Ne želi da ga zaustave, jer razumije kakve mogu biti posljedice takvog čina.\n Dakle, to je veliki problem, moramo smisliti način da uklonimo rasističke, seksističke i mizoginističke parametre iz skupa podataka prije obuke naših modela, jer kad model postane rasistički, takav će i ostati.\xa0 On uči sam od sebe. Kad počne izražavati rasnu mržnju ona postaje dio skupa podataka. Stoga moramo zaista obratiti pažnju na kvalitet podataka koji u njega ulaze.\n Treba li ga hraniti svim podacima ili samo nekim određenim?\n – Ne svim. Dakle, zagovornik sam uske umjetne inteligencije i smatram da ne trebamo raditi ono što rade Bing i Google Search. Indeks Google pretraživanja je prevelik. Tu nije riječ o umjetnoj uskoj inteligenciji, nego o općoj. Pomisao na unošenje kompletnog Google Search indeksa, nakon čega bi umjetna inteligencija iznosila mišljenje o stanju čovječanstva, jednostavno je zastrašujuća! To je previše podataka. Nema načina da se svi ti podaci pročiste, a i koja bi bila svrha? Google Search već sveobuhvatno rješava problem pretraživanja.\n Ne rješavamo prave probleme. Međutim, unosom svih slučajeva pravnih presedana naučili bismo mnogo. Unošenjem svih medicinskih podataka koje čovječanstvo posjeduje naučili bismo mnogo i činili dobro. Medicinska UI neće iznositi mišljenje o tome šta biste trebali obući, je li transrodna osoba čovjek ili nije i slično. Jednostavno treba šutjeti! Zašto bi UI iznosio mišljenje o nečemu što ni ljudi još u potpunosti ne razumiju? Jednostavno treba stati! Treba se držati uskog UI-ja, onog poznatog, graditi stručnost na veoma malom, uskom dijelu humanističkih nauka i držati se toga.\n\nAko algoritmima i umjetnoj inteligenciji prepustimo sve više-manje značajne odluke u životu, hoćemo li \xa0stvoriti takozvane neizabrane tehnološke vođe i dovesti do toga da nam tehnologija upravlja životima?\n\n – Već je tako, hoću reći, tehnologija već upravlja našim životima. Mark Zuckenberg i Sundar Pichai daleko su moćniji od mnogih političara. Dakle, nije riječ o skorijem problemu, ne možemo za to kriviti UI, jer smo već u situaciji da nam mašine upravljaju životima. Recimo, kad smo supruga i ja sletjeli na zagrebački aerodrom, zamolio sam je da se osvrne oko sebe i kaže mi šta vidi. Svih 30-40 osoba koje su se tu nalazile gledale su u svoje mobilne telefone. Dakle, već smo odlučili odustati od uspostavljanja veza s ljudima oko sebe. Niko se više na aerodromu ne obraća drugima, jer smo svi zauzeti gledanjem u mobitele. Dakle, takvo je stanje već uspostavljeno.\n Vjerovatno ćemo s vremenom propadati sve dublje, ali u jednom trenutku ljudska vrsta morat će složno odrediti granicu, odlučiti koje podatke treba držati dalje od mašina i odrediti šta nas to čini jedinstvenima. Ako ćemo praviti pauzu od šest mjeseci, možda trebamo raspravljati upravo o tome gdje trebamo postaviti ovu granicu. Umjesto da samo zaustavimo istraživanje i ne činimo ništa više od toga, trebali bismo stati i raspraviti o toj granici preko koje mašine neće moći preći. O čemu one ne bi trebale formirati mišljenje? Koje podatke ne trebaju znati, tako da nešto od toga zadržimo za sebe?\n\nTehnologija trenutno funkcioniše po modelu lovac-sakupljač, a kazali ste da nam treba svijet drugačiji od toga. Kakav?\n\n – Trebamo svijet u kojem ćemo bogatstvo stjecati na drugačiji način. Trenutno to dobro funkcioniše samo za korporacije.\xa0 Zarađuju ogromne količine novca. Ovakav sistem nije tako povoljan za državne vlade. Dug moje države iznosi nekoliko biliona dolara.\xa0 Zašto korporacije imaju izvrsnu strategiju stjecanja bogatstva? Preživljavaju čak i recesije i ekonomske krize te se veoma brzo opravljaju, dok su vlade, s novcem koji treba služiti narodu, izrazito siromašne.\xa0 Volio bih da se to promijeni. \xa0Umjesto da vlade oporezuju ove kompanije, jer su zaista loše u tome, toliko je rupa u zakonu zahvaljujući kojima izbjegavaju porez. Vlade bi trebalo pozvati u taj investicijski krug. Ako želite pustiti u promet UI, vlada bi trebala imati udio 2,5 ili 5%, zavisno od vrijednosti dionica u toj oblasti, tako da i vlade mogu zaraditi poput korporacija.\n\nGdje su građani u svemu ovome?\n\n – Oni su dio toga, dio vlade. Fondovi za socijalnu pomoć bili bi veći, socijalne službe bi imale više sredstava. Govorimo o velikoj količini novca. Korporacije su zaista veoma sposobne sakupiti milijarde dolara. Koliko kompanija trenutno imamo u SAD-u? Riječ je o tržišnoj vrijednosti od više biliona dolara. Tu su Microsoft, Google, Apple i ostali. Bez šale, kad bi vlade ostvarivale toliku zaradu koliku ostvaruju korporacije, radna mjesta koje će UI zamijeniti ne bi nam\xa0 ni trebala, jer bismo već imali sve bogatstvo čovječanstva.\n Blago čovječanstva je na sigurnom, u rukama nekolicine korporacijskih oligarha. A mi sad imamo priliku, koju smo propustili kod prvih javnih ponuda dionica Microsofta, Googlea i ostalih. Ali, želimo to napraviti s umjetnom inteligencijom. Ako su u UI uneseni svi podaci čovječanstva, ono mora dobiti svoj dio.\n\nIpak, trebaju nam građani koji se razumiju u tehnologiju, zato ovo i spominjem.\n\n – Imamo ih. Ako se povuče dobna paralela, ali bez dobne diskriminacije, jer govorim ovo kao starija osoba, vidjet ćemo da se mladi razumiju u tehnologiju, dobri su u tome, odgovara im i razumiju je na gotovo intuitivnom nivou.\n\nAli su i osjetljivi. Hoću reći, mlađe generacije se rađaju i rastu u hibridnom svijetu, a UI ima utjecaj na ljudsku psihu. Naprimjer, dio Snapchata odnedavno je uveo konverzacijsku UI platformu. Koriste je milioni tinejdžera, koji nisu baš u stanju odvojiti stvarni svijet od virtualnog.\n\n –\xa0Da, tačno. Moramo bolje obrazovati građane. Imat ćemo priliku za to, jer će UI preuzeti veliki broj poslova, a mi ćemo dobiti mnoštvo vitalnih ljudi za rad na produktivnim projektima. U govoru na ovom festivalu DK2023 predložio sam pokretanje UI korpusa, poput armijskog, ali sastavljenog od inženjera iz SAD-a. Oni bi regrutovali i obučavali nove inženjere, koji bi gradili mostove, infrastrukturu i slično, samo u području umjetne inteligencije.\n Naučite ih o čišćenju podataka, svemu iz nauke o podacima, izgradnji modela i učitavanju podataka. Ponudite im intenzivni program koji će proizvesti cijelu generaciju UI ratnika. Neka jedni rade na podacima za rješavanje problema globalnog zagrijavanja i klimatskih promjena, drugi na podacima iz medicine i liječenja karcinoma, treći na podacima za nalaženje egzoplaneta na kojima bi čovjek mogao opstati. Postavite im velike i odvažne ciljeve, koji će zapravo služiti čovječanstvu. Ovo je prilika za sve one milione nezaposlenih, koji bi mogli raditi rame uz rame s mašinama na nalaženju rješenja za najveće izazove čovječanstva.\n\nDakle, da zaključimo, ipak vjerujete u humanu tehnološku budućnost?\n\n – Vjerujem da je ona moguća i da to moramo odmah uvidjeti. Treba nam još ljudi. Na ovakvim konferencijama gostujem iako imam doktorat iz informatičkih nauka i trebao bih govoriti na tehnološkim konferencijama, iz jednostavnog razloga. Tehnološke konferencije su zatvorenog tipa i ne komuniciraju baš sjajno s onima izvan te zajednice.\nKao doktor informatičkih nauka odlučio sam gostovati na marketinškom događaju, iako nemam ništa zajedničko s ovim ljudima. Ali, veoma je važno i za stručnjake iz marketinga, oglašavanja, medicine ili prava da razumiju umjetnu inteligenciju. Ona nije rezervisana samo za tehnološke stručnjake. Ako dopustimo da Mark Zuckerberg, Satya Nadellas, Sundar Pichais i slični njima sami rješavaju ovaj problem, ne piše nam se dobro. Neophodno je proširiti ovu zajednicu. Zato prisustvujem ovakvim konferencijama.', 'Velika Britanija bi mogla ukinuti aplikaciju za razmjenu poruka WhatsApp zbog rizika od sukoba između Britanske vlade i rukovodstva kompanije, upozorili su britanski ministri.\n Uzrok spora je zakon o sigurnosti na mreži, ogroman akt kojim će se regulisati gotovo svi aspekti online komuniciranja u Velikoj Britaniji, prenosi The Guardian.\n Više od četiri godine taj zakon je u izradi i na njemu je radilo osam državnih sekretara i pet premijera. Zakonski tekst ima više od 250 stranica, a samo sadržaj ovog dokumenta predstavljen je na deset stranica, prenosi Tanjug.\nPredviđene oštre kazne\n Prijedlog zakona daje regulatornom tijelu Ofcom moć da nametne društvenim mrežama korištenje tehnologije za borbu protiv terorizma ili sadržaja u kojima se prikazuje seksualno zlostavljanje djece, uz novčane kazne do deset posto globalnog prometa u slučaju pružanja usluga koje nisu usklađene sa zakonom.\nKompanije koje su vlasnici online platformi moraju uložiti „maksimalne napore“ sa ciljem da razviju ili nabave tehnologiju koja bi im omogućila da se pridržavaju zakonskih normi, navodi se u izvještaju londonskog dnevnika.', 'Četiri male sobe, teretana i mnogo crvenog pijeska dio su interijera kuće koju je predstavila NASA i u kojoj će od juna biti zatvoreno četvero ljudi više od godinu dana kako bi simulirali život na Marsu.\n Stanište, nazvano Mars Dune Alpha, nalazi se u istraživačkoj ustanovi Američke svemirske agencije u Houstonu, javlja AFP.\n\n Četvero volontera koji će tamo živjeti pomoći će u pripremi buduće misije na Crveni planet. Mjerenjem njihovih performansi i kognitivnih sposobnosti NASA će bolje razumjeti „resurse“ koji se moraju osigurati tokom tog ambicioznog putovanja, rekla je Grace Douglas, voditeljica programa CHAPEA koji nadzire ovaj eksperiment.\n „To će biti zaista važna informacija za donošenje ključnih odluka o resursima“, rekla je Douglas novinarima tokom obilaska staništa. „Takva misija dolazi s vrlo strogim ograničenjima mase“.\nTraka za trčanje za simulaciju putovanja\n Volonteri će živjeti u kući od 160 kvadratnih metara u kojoj su dvije kupaonice, vertikalna farma za uzgoj salate, soba namijenjena za medicinsku njegu, prostor za opuštanje i nekoliko radnih stanica. Zračna komora vodi do „vanjske“ rekonstrukcije okoliša Marsa, iako se još nalazi unutar hangara.\n Nekoliko komada opreme, koje bi astronauti vjerovatno koristili, razbacano je po podu prekrivenom crvenim pijeskom, uključujući meteorološku stanicu, napravu za izradu cigli i mali staklenik. Tu je i traka za trčanje na kojoj će tobožnji astronauti hodati obješeni na trake kako bi simulirali manju gravitaciju Crvenog planeta.\n „Ne možemo ih tjerati da samo hodaju u krug šest sati“, našalila se Suzanne Bell, voditeljica NASA-ine Laboratorije za bihevioralno zdravlje. „Četiri volontera koristit će traku za trčanje kako bi simulirali duga putovanja za prikupljanje uzoraka, podataka ili izgradnju infrastrukture“.\nRana faza priprema za misiju na Mars\n Članovi prvog eksperimentalnog tima tek trebaju biti imenovani, ali je agencija izjavila da će „odabir slijediti standardne NASA-ine kriterije za kandidate za astronaute“.\n Naučnici će redovno testirati reakciju posade na stresne situacije, poput ograničenja dostupnosti vode ili kvarova opreme.\n Stanište ima još jednu posebnost: isprintano je 3D tehnologijom. „To je jedna od tehnologija koju NASA proučava za potencijalnu izgradnju staništa na drugim planetarnim ili lunarnim površinama“, rekla je Douglas.\nNASA je u ranoj fazi priprema za misiju na Mars, iako je većina fokusa agencije na nadolazećim misijama Artemis, čiji je cilj vratiti ljude na Mjesec prvi put u pola stoljeća, prenosi Hina.', "Kina za pet godina želi početi izgradnju baze na Mjesecu, prenose kineski mediji.\n Stotinjak kineskih naučnika i istraživača nedavno se sastalo na konferenciji u Wuhanu kako bi raspravljali o mogućnostima gradnje na Mjesecu, navodi se.\n Ding Lieyun, stručnjak kineske Akademije inženjerstva, rekao je da se razvijaju roboti naziva „kineski super zidari“ koji bi mogli proizvoditi cigle od tla Mjeseca, piše Changjiang Daily, prenosi Reuters.\n „Izgradnja staništa na Mjesecu potrebna je za dugoročna istraživanja koja će zasigurno biti realizirana u budućnosti“, kazao je Ding, priznajući teškoće tog projekta u kratkom roku.\nPlan lansiranja robota oko 2028. godine\n Robot sa zadatkom proizvodnje „Mjesečevih cigli“ bit će lansiran s kineskom misijom Chang'e-8 oko 2028. godine, najavio je kineski stručnjak.\n Dodao je da je cilj donijeti prvi uzorak tla s dalje strane mjeseca do 2025. godine.\n Kina je ranije, misijom Chang'e-5 iz 2020, donijela uzorak tla s bliže strane Zemljinog satelita.\nPeking želi da kineski astronauti provedu duže vrijeme na Mjesecu kad se tamo uspostavi baza.", 'Milijarder Elon Musk objavio je da ga na poziciji izvršnog direktora (CEO) Twittera nasljeđuje bivša izvršna direktorica za oglašavanje u “NBCUniversal” Linda Yaccarino.\n “Uzbuđen sam što mogu poželjeti dobrodošlicu Lindi Yaccarino kao novom izvršnoj direktorici Twittera” napisao je Musk na Twitteru.\n\nI am excited to welcome Linda Yaccarino as the new CEO of Twitter!@LindaYacc will focus primarily on business operations, while I focus on product design &amp; new technology.\n Looking forward to working with Linda to transform this platform into X, the everything app. https://t.co/TiSJtTWuky\n — Elon Musk (@elonmusk) May 12, 2023\n \n Musk je rekao da će se Yaccarino prvenstveno fokusirati na poslovne aktivnosti, dok će on raditi na dizajnu proizvoda i novoj tehnologiji, prenosi Anadolija.\n “Radujem se saradnji sa Lindom na transformaciji ove platforme u X, aplikaciju za sve”, dodao je.\nI dalje aktivno uključen u kompaniju\n Musk, sadašnji izvršni direktor i vlasnik Twittera, objavio je kasno u četvrtak da je zaposlio novog izvršnog direktora Twittera i da će preuzeti funkciju za šest sedmica.\n Također je rekao da će i dalje biti aktivno uključen u kompaniju kao glavni tehnološki direktor i baviti se sistemskim operacijama.\n Ranije u petak, Yaccarino je dala ostavku na poziciju globalnog šefa za oglašavanje u NBCUniversal. Ona je postala dio ovog multinacionalnog konglomerata masovnih medija i zabave sa sjedištem u Sjedinjenim Američkim Državama 2011. godine.\nKupio Twitter prošle godine\n Musk je u februaru najavio da bi mogao imenovati novog izvršnog direktora Twittera do kraja 2023. godine.\n Američki milijarder je također izvršni direktor proizvođača električnih automobila Tesla i kompanije SpaceX za proizvodnju svemirskih letjelica, lansera i satelitskih komunikacija.\nMusk je kupio Twitter za 44 milijarde dolara u oktobru prošle godine.', 'Kineski regulator predstavio je nacrt propisa za sektor generativne vještačke inteligencije s fokusom na odgovornost kompanija za vjerodostojnost podataka koji se koriste za kreiranje sadržaja.\n Kina podržava inovacije i primjenu vještačke inteligencije (AI) i potiče korištenje sigurnog i pouzdanog softvera, alata i podatkovnih resursa, no sadržaj koji proizvede generativni AI mora biti u skladu s temeljnim kineskim socijalističkim vrijednostima, prenosi Reuters.\n Kompanije će zato odgovarati za vjerodostojnost podataka koji se koriste za „podučavanje“ generativnih AI proizvoda i morat će poduzimati mjere kako bi se spriječila diskriminacija pri izradi algoritama i podataka, naveo je regulator.\n Kompanije će, također, od korisnika morati tražiti podatke o identitetu i ostale srodne informacije, a ne budu li poštivale propise, prijeti im novčana kazna, suspenzija usluga i, potencijalno, kaznena istraga.\nPropisi na snazi do kraja godine\n Budu li njihove platforme kreirale „neprikladan“ sadržaj, morat će ažurirati tehnologiju u roku od tri mjeseca kako se to ne bi ponovilo, prenijela je Hina.\n Javnost se o prijedlozima može oglasiti do 10. maja, a propisi bi mogli stupiti na snagu do kraja godine.\n Takvi propisi kineskog regulatora poklopili su se s nastojanjima nekoliko vlada da ublaže opasnosti nove tehnologije koja je od lansiranja OpenAI-jevog ChatGPT-a doživjela pravi bum, privukavši i potrošače i ulagače.\nI niz kineskih tehnoloških divova, uključujući Baidu, SenseTime i Alibabu, predstavio je proteklih sedmica generativni AI koji se može koristiti u nizu aplikacija, u rasponu od chatbota do alata za kreiranje slika, napominje Reuters.', "Zemlji prijeti „fosfogedon“ (phosphogeddon), upozoravaju naučnici, izražavajući strah da bi zloupotreba fosfora mogla rezultirati nestašicom fosfatnih gnojiva koja bi poremetila globalnu proizvodnju hrane.\n Pretjerana upotreba fosfora iscrpljuje zalihe koje su ključne za globalnu proizvodnju hrane, pridonoseći na taj način klimatskoj krizi, prenosi The Guardian.\n Istodobno proces ispiranja fosfatnih gnojiva s polja zajedno s otpadnim vodama, koje se zatim ulijevaju u rijeke, jezera i mora, rezultira rasprostranjenim cvjetanjem algi i stvaranjem vodenih mrtvih zona koje ugrožavaju riblji fond, upozorili su naučnici.\n Uz to, pretjerana upotreba ovog elementa povećava oslobađanje metana širom planeta, istodobno utječući na pojačano globalno zagrijavanje i na sve veću klimatsku krizu koju uzrokuje emisija stakleničkih plinova, prenosi Hina.\nNa mudriji način koristiti fosfor\n „Dosegli smo kritičnu tačku. Možda bismo se i uspjeli vratiti na staro, no sada se zaista moramo pribrati i na puno mudriji način početi koristiti fosfor. Ne napravimo li tako suočit ćemo se s katastrofom koju smo nazvali ‘fosfogedonom'“, rekao je profesor Phil Haygarth sa Univerziteta Lancaster.\n Fosfor je 1669. otkrio njemački naučnik Hennig Brandt, koji ga je izolirao iz urina. Pokazalo se da je neophodan za život. Kosti i zubi većinom su izgrađeni od minerala kalcijevog fosfata, spoja dobivenog iz njega, a taj element je prisutan u ljudskom DNK i staničnim membranama.\n „Jednostavno rečeno: na Zemlji nema života bez fosfora“, pojasnila je profesorica Penny Johnes sa Univerziteta Bristol.\nFosfor pomaže rastu usjeva\n Globalni značaj tog elementa je u njegovoj upotrebi, jer fosfor pomaže rastu usjeva. Svake se godine u svijetu proda oko 50 miliona tona fosfatnog gnojiva. Ta količina igra ključnu ulogu u prehrani osam milijardi stanovnika našeg planeta.\n No veća nalazišta fosfora nalaze se u samo nekoliko zemalja: najvećim količinama raspolažu Maroko i Zapadna Sahara, Kina je drugo najveće nalazište, a Alžir treće.\n Sve veći pritisak na nalazišta izaziva bojazan stručnjaka da bi se svijet već za nekoliko godina mogao suočiti sa smanjenjem zaliha fosfora, ostavljajući mnoge nacije da se bore za njegovu nabavu kako bi prehranile stanovništvo.\n Ovakva predviđanja zabrinjavaju brojne analitičare, koji strahuju da bi nekoliko kartela uskoro moglo kontrolirati većinu svjetskih zaliha, ostavljajući zapad vrlo ranjivim na skok cijena. Rezultat bi bio sličan naftnoj krizi iz sedamdesetih godina prošlog stoljeća.\nRasipnost pri korištenju fosfata na poljima\n Prema analitičarima, ljudi se rasipnički ponašaju pri korištenju fosfata na poljima. Gnojivo koje se s njih ispire, kao i ispuštanje otpadnih voda bogatih fosforom, rezultiraju zagađenjem vode u velikim razmjerima te utječu na štetno cvjetanje algi.\n Tim su problemom pogođena i neka od najvećih slatkovodnih područja svijeta, među kojima su Bajkalsko jezero u Rusiji, Viktorijino jezero u Africi i sjevernoameričko jezero Erie. Cvjetanje u Erieju posljednjih je godina rezultiralo potpunim zagađenjem pitke vode.\n Jednako kao na kopnu, fosfati pomažu i rastu vodenih biljaka, no njihov rast guši cvjetanje algi pa se na tim područjima formiraju vodene mrtve zone. A takve krize dovode do dodatnih ekoloških problema.\n „Klimatske promjene znače da će biti još više cvjetanja algi po jedinici onečišćenja fosfatima zbog toplijih vremenskih uvjeta“, rekao je Bryan Spears iz britanskog Centra za ekologiju i hidrologiju u Midlothianu.\n„Problem je u tomu što se, kad ta alga umre, ona može raspasti i početi proizvoditi metan. Dakle, porast cvjetanja značit će da će se u atmosferu upumpavati više metana, a metan je 80 puta snažniji od ugljičnog dioksida kada je posrijedi zagrijavanje atmosfere. To je razlog za istinsku zabrinutost“, upozorio je Spears.", 'Život na našoj planeti suočio se s teškim testom tokom najstarijeg ledenog doba, koje je trajalo od prije 720 do 635 miliona godina, kada je Zemlja dva puta bila nekontrolirano zaleđena i iz svemira je izgledala kao svjetlucava bijela grudva snijega.\n Život je nekako uspio preživjeti u to vrijeme, a nova studija nudi dublje razumijevanje zašto.\n Fosili identificirani kao morske alge iskopani u crnom škriljevcu u centralnoj kineskoj provinciji Hubei pokazuju da su nastanjivi morski okoliši u to vrijeme bili rašireniji nego što se do sada znalo, objavili su naučnici, prenosi Hina, pozivajući se na Reuters.\n Nalazi potvrđuju ideju da je to tada više bila “Zemlja s bljuzgavicom” nego “snježna Zemlja” na kojoj su najraniji oblici složenog života – osnovni višestanični organizmi opstali su čak i na srednjim geografskim širinama za koje se prije smatralo da su bili smrznuti.\nToplota ubrzala širenje raznih oblika života\n Fosili potiču iz drugog od dva najstarija ledena razdoblja, kada su se masivni ledeni pokrivači protezali od polova prema ekvatoru.\n Taj interval trajao je od prije otprilike 651 do 635 miliona godina.\n “Ključni nalaz ove studije je da su uslovi slobodne vode bez leda postojali u okeanskim regijama srednje geografske širine tokom završne faze tog intervala”, rekao je geobiolog Kineskog univerziteta geonauke Huyue Song, glavni autor istraživanja objavljenog u magazinu Nature Communications.\n “Naše istraživanje pokazuje da su se, barem pred kraj tog intervala, nastanjiva područja proširila na okeane na srednjim geografskim širinama, mnogo veća nego što se mislilo. Prethodna istraživanja su tvrdila da su takva naseljiva područja, u najboljem slučaju, postojala samo u tropskim područjima okeana.”\n “Veća nastanjiva područja okeana bolje objašnjavaju gdje su i kako složeni organizmi poput višestaničnih morskih algi preživjeli”, dodao je Song.\nZemlja nastala prije 4,5 milijardi godina\n Nalazi naučnika pokazuju da svjetski okeani nisu bili potpuno zamrznuti i da su postojala nastanjiva “utočišta” gdje su višestanični eukariotski organizmi mogli preživjeti, rekao je Song.\n Zemlja je nastala prije otprilike 4,5 milijardi godina.\n Prvi jednostanični organizmi nastali su tokom otprilike prve milijarde godina postojanja planete.\n Višestanični organizmi su se pojavili kasnije, prije možda dvije milijarde godina.\nAli, tek nakon ledenog doba vratili su se topliji uslovi, utirući put brzom širenju različitih oblika života prije otprilike 540 miliona godina.', 'Ledenjaci se tope spektakularnom brzinom i to ništa ne može zaustaviti, a globalni nivoi mora rastu više nego dvostruko brže nego u prvoj deceniji mjerenja od 1993. do 2002. godine, prenose svjetske agencije upozorenje Ujedinjenih naroda.\n Uoči obilježavanja Dana planeta Zemlje 22. aprila, Svjetska meteorološka organizacija (WMO) objavila je godišnji izvještaj o stanju svjetske klime, promjenama koje su se dogodile na planetarnom nivou zbog rekordnih nivoa stakleničkih plinova u atmosferi.\n U izvještaju se navodi da je prosječna temperatura planete 2022. bila viša za 1,15 stepeni u odnosu prema predindustrijskom razdoblju (1850-1900) i da je osam proteklih godina bilo najtoplije od početka mjerenja, uprkos zahlađenju koje je uzrokovao klimatski fenomen La Nina tri godine zaredom, prenosi Hina, pozivajući se na AFP.\n Svijet bi mogao oboriti novi rekord kad je riječ o prosječnoj temperaturi 2023. ili 2024. zbog klimatskih promjena i očekivanog zatopljenja zbog povratka El Nina, upozorili su klimatolozi.\n Prema WMO-u, “led na moru kod Antarktika dosegao je najniži nivo ikad zabilježen, a topljenje nekih evropskih ledenjaka doslovno je oborilo rekorde.”\n “Već smo izgubili kad su u pitanju ledenjaci jer je koncentracija CO2 već jako visoka i postoji rizik da će nivo mora nastaviti rasti hiljadama godina koje dolaze”, rekao je AFP-u glavni sekretar WMO-a, Petteri Taalas. “Topljenje ledenjaka ne može se zaustaviti, osim ako se ne pronađe neki način da se ukloni CO2 iz atmosfere”.\nEvropski ledenjaci\n Referentni ledenjaci otopili su se puno više od prosjeka u posljednjih deset godina. Od 1970. otopili su se za gotovo 30 metara.\n Masiv Alpa potukao je rekorde kad je riječ o topljenju ledenjaka zbog kombinacije slabih snježnih padavina, dolaska saharske prašine u martu 2022. i toplotnih valova od maja do početka septembra.\n Situacija sa švicarskim ledenjacima naročito je dramatična. Izgubili su šest posto volumena između 2021. i 2022. godine, a od 2001. do 2022. čak trećinu. Prvi put nimalo snijega nije preživjelo ljeto, čak ni na najvišim lokacijama gdje se provodi mjerenja, i nije bilo akumuliranja svježeg leda.\n Nivoi mora i toplina okeana također su dosegli rekordne nivoe.\n Globalni nivoi mora rastu više nego dvostruko brže nego u prvoj deceniji mjerenja od 1993. do 2002, a prošle godine zabilježen je novi rekord.\n Prosječno su rasle 4,62 milimetara na godinu od 2013. do 2022. Ukupni porast od ranih 1990-ih iznosi više od 10 centimetara, prema izvještaju, prenosi Reuters.\n Suša, poplave i toplotni valovi pogađaju velike dijelove svijeta, a s tim povezani troškovi ne prestaju rasti. Toplotni valovi odnijeli su u Evropi prošle godine 15.000 ljudskih života.\n “Emisije stakleničkih plinova ne prestaju rasti, klima se i dalje mijenja i stanovništvo cijelog svijeta teško je pogođeno ekstremnim meteorološkim i klimatskim fenomenima”, upozorio je\xa0Taalas.\nTračak nade\n On je naglasio da bi se “ta negativna tendencija meteoroloških uvjeta i svih tih parametara mogla nastaviti do 2060-ih, neovisno o našem uspjehu u ublažavanju klimatskih promjena.”\n “Već smo emitirali toliko CO2 u atmosferu da će trebati nekoliko decenija da bi se zaustavila te negativna tendencija. Već smo izgubili kad su u pitanju topljenje ledenjaka i podizanje nivoa mora, to je dakle loša vijest”, rekao je.\n No uprkosa svemu postoji nada. U prvom redu jer zelene energije postaju jeftinije od fosilnih goriva, rekao je Taalas, istakavši da se planeta ne kreće više prema zatopljenju od tri do pet stepeni kao što je bilo predviđeno 2014. godine, nego prije prema zatopljenju od 2,5 do tri stepena.\n “U najboljem slučaju, još bismo mogli postići zatopljenje od 1,5 stepeni, što bi bilo najbolje i za dobrobit čovječanstva i biosfere i svjetske ekonomije”, rekao je Taalas, istakavši da su 32 zemlje smanjile emisije stakleničkih plinova, a da se to nije odrazilo na rast njihovih ekonomija. “Države su se pokrenule, kao i privatni sektor”.\nIzrazio je s druge strane žaljenje što samo polovica od 193 države članice UN-a ima sisteme za rano upozoravanje.', 'Umjetnici ogorčeni umjetnom inteligencijom koja u sekundi kopira stilove, na čiji su razvoj žrtvovali godine vode bitku na internetu i na sudu.\n Bijes je izbio u umjetničkoj zajednici prošle godine nakon objave programa generativne umjetne inteligencije (AI) koji mogu uvjerljivo izvršavati naredbe poput crtanja psa kao što bi crtala karikaturistica Sarah Andersen ili nimfe na način na koji bi to mogla učiniti ilustratorica Karla Ortiz, javlja AFP.\n Takvi radovi umjetne inteligencije izrađuju se bez pristanka autora, obavijesti o tome čiji je stil kopiran ili naknade izvornom umjetniku i to je u srcu borbe.\n Početkom godine su umjetnici, uključujući Andersen i Ortiz, podnijeli kolektivnu tužbu protiv DreamUpa, Midjourneyja i Stable Diffusiona, tri modela umjetne inteligencije za generiranje slika na temelju umjetničkih djela pronađenih na internetu.\n Andersen je za AFP rekla da se osjećala „oštećeno“ kada je prvi put vidjela crtež umjetne inteligencije koji je kopirao stil njezinog stripa Fangs.\n Ogorčeno je reagirala na Twitteru i komentar je postao viralan, pa su drugi ogorčeni umjetnici doprli do nje sa svojim pričama.\nUmjetnici žele primjerenu naknadu\n Zagovornici tužbe nadaju se uspostavljanju pravnog presedana koji uređuje generativne programe koji kopiraju stilove umjetnika.\n Umjetnici žele da kreatori umjetne inteligencije osiguraju dozvole za kreiranje radova koji se koriste u programima. Također žele primjerenu naknadu.\n „Ima prostora za razgovor o tome kako bi to izgledalo“, rekla je Ortiz. Naknada bi mogla biti u obliku licenciranja, dodala je, i trebala bi biti primjerena.\n „Bilo bi pogrešno da umjetnici dobiju nekoliko centi dok kompanija zarađuje milione dolara“, smatra Ortiz, čiji životopis uključuje rad za Marvel Studios.\nJesu li ljudi izgubili?\n Na društvenim mrežama umjetnici dijele priče o izgubljenim poslovima zbog generativne umjetne inteligencije.\n U tužbi se navodi da je dizajner videoigara Jason Allen prošle godine pobijedio na takmičenju Colorado State Fair s „umjetnošću“ stvorenom pomoću Midjourneyja.\n „Umjetnost je mrtva, stari. Gotovo je. Umjetna inteligencija je pobijedila. Ljudi su izgubili“, rekao je Allen za The New York Times.\n Muzej Mauritshuis u Nizozemskoj izazvao je kontroverzu izlaganjem slike generirane umjetnom inteligencijom inspirirane Vermeerovom „Djevojkom s bisernom naušnicom“.\n Balet iz San Francisca je u međuvremenu izazvao pometnju, koristeći Midjourney za generiranje ilustracija korištenih u promotivnom materijalu za predstavu “Orašar” u decembru.\n „To je prirodna posljedica toga što je nešto jednostavno, jeftino i dostupno“, rekla je Andersen. „Naravno da će koristiti tu opciju, čak i ako je neetično“.\n Kompanije koje proizvode umjetnu inteligenciju navedene u tužbi o povredi autorskih prava nisu odgovorile na zahtjeve za komentar. Prema AFP-u, vjerovatno će tvrditi da je riječ o „poštenoj upotrebi“, što je ponekad dopušteni izuzetak.\nČarobna riječ – transformativno\n „Čarobna riječ koja se koristi u američkom pravosuđu je transformativno“, rekao je advokat i programer Matthew Butterick. „Je li ovo nova upotreba djela zaštićenog autorskim pravima ili zamjenjuje izvornik na tržištu?“\n Umjetnici se ne okreću samo sudovima, već i tehnologiji kako bi se odbranili od generativne umjetne inteligencije.\n Na poticaj umjetnika, tim s Univerziteta u Chicagu prošle je sedmice lansirao softver „Glaze“ kako bi zaštitio originalna djela.\n Program dodaje sloj podataka preko slika koji, iako su nevidljivi ljudskom oku, djeluju kao odbrana od umjetne inteligencije, rekao je Shawn Shan, doktorant zadužen za projekt.\n Butterick predviđa „igru mačke i miša“ jer će tvorci umjetne inteligencije smišljati načine zaobilaženja takve odbrane.\n Također, on brine i o učinku umjetne inteligencije na ljudski duh, pa primjećuje: „Mislim da je način na koji umjetna inteligencija pobjeđuje čovječanstvo više da ljudi jednostavno odustanu i ne žele stvarati nove stvari, a (ona da) isisava život iz čovječanstva“.\nIzvor: AgencijePovezaneMože li um\xadjet\xadna in\xadteligen\xadci\xadja slikati, pisati sce\xadnar\xadi\xadje i kn\xadjige kao i čov\xadjek? Osim za stvaran\xadje sli\xadka, um\xadjet\xadna in\xadteligen\xadci\xadja sve se češće ko\xadristi za pisan\xadje kratk\xadih priča, film\xadskih sce\xadnar\xadi\xadja, pa čak i novin\xadskih člana\xadka.Published On 14 Dec 202214 Dec 2022Um\xadjet\xadna in\xadteligen\xadci\xadja naprav\xadi\xadla pob\xadjed\xadnič\xadki rad na konkur\xadsu za fo\xadtografi\xadju Pob\xadjed\xadnič\xadki rad Ja\xadsona Al\xadlena nas\xadtao je za\xadh\xadvalju\xadjući sis\xadte\xadmu um\xadjetne in\xadteligen\xadci\xadje ‘Mid\xadjour\xadney’, koji na temelju onog što mu se napiše, sam stvara dig\xadi\xadtalne slike.Published On 05 Sep 202205 Sep 2022Dan\xads\xadka ima stranku koju vodi um\xadjet\xadna in\xadteligen\xadci\xadja Os\xadvo\xadji li do\xadvoljno glaso\xadva na iz\xadbori\xadma, stran\xadka nam\xadjer\xada\xadva imen\xado\xadvati pred\xadstavni\xadka odgov\xadornog za povezi\xadvan\xadje um\xadjetne in\xadteligen\xadci\xadje s poli\xadtičkim rasprava\xadma u par\xadla\xadmen\xadtu.Published On 05 Aug 202205 Aug 2022 Iz programa  AJB StartJe li um\xadjet\xadna in\xadteligen\xadci\xadja otišla predaleko? | AJB StartZa\xadmis\xadlite situaci\xadju u ko\xadjoj vo\xadjni dronovi ko\xadriste um\xadjet\xadnu in\xadteligen\xadci\xadju i sami određu\xadju kada i šta na\xadpasti. Šta se desi ako pogri\xadješe? U nekim sce\xadnar\xadi\xadji\xadma to bi mog\xadlo dovesti do nuk\xadlearnog rata.', 'Izvršni direktor američkog proizvođača električnih automobila Tesla Elon Musk prekršio je savezni zakon o radu kada je napisao na Twitteru da će zaposleni u toj kompaniji izgubiti mogućnost dobijanja akcija, ukoliko se učlane u sindikat, saopštio je sud.\n Peti okružni apelacioni sud SAD-a, sa sjedištem u New Orleansu, potvrdio je odluku američkog Nacionalnog odbora za radne odnose u kojoj se navodi da Muskova poruka na Twitteru iz 2018. godine predstavlja nezakonitu prijetnju koja bi mogla da obeshrabri radnike da se učlanjuju u sindikat i naložio Musku da izbriše tu poruku, objavio je The Guardian.\n Musk je tvrdio da tvit o sindikalnom udruživanju nije prijetnja i da samo uzima u obzir činjenicu da sindikalni radnici u drugim automobilskim kompanijama nisu dobili opcije za akcije. Sudsko vijeće je, međutim, navelo da značajni dokazi podržavaju zaključak da je Muskov tweet bio implicitna prijetnja za ukidanje berzanskih opcija kao način odmazde za članstvo u sindikatu.\nOdmazda za članstvo u sindikatu\n Usred kampanje u fabrici Tesla u Fremontu u Kaliforniji, koju je proveo sindikat Ujedinjenih radnika automobila (UAV), Musk je napisao: „Ništa ne sprečava tim Tesle u našoj fabrici automobila da glasa za sindikat… Ali zašto plaćati sindikalne članarine i odustajati od opcija za akcije u bescjenje?”\n Predsjednik UAV-a Sean Fain pozdravio je odluku suda. „Evo kompanije koja je očigledno prekršila zakon, a ipak je prošlo nekoliko godina prije nego što su ovi radnici postigli bar malo pravde“, rekao je Fain.\nTesla je u februaru dobio spor povodom tužbe akcionara zbog još jednog Muskovog tweeta iz 2018. godine, kada je napisao da je osigurano finansiranje da bi ta kompanija u potpunosti postala privatna, što se kasnije pokazalo da nije tačno.', 'Kako živimo u dobu digitalnih tehnologija i društvenih mreža, sve više se problematiziraju pitanja iz oblasti zaštite privatnosti na internetu. A zaštita privatnosti na internetu zavisit će od mnogo stvari, uključujući i naše razumijevanje pojma privatnosti i prava na privatnost. I pravna, ali i laička koncepcija će biti sasvim različita od toga da li živite u Bosni i Hercegovini, Ujedinjenom Kraljevstvu, Sjedinjenim Američkim Državama, Kini ili negdje drugo.\n „Ako ostavimo to po strani i fokusiramo se na pravo na zaštitu privatnosti, koje je zagarantovano Evropskom konvencijom za zaštitu ljudskih prava, onda u najmanju ruku možemo reći da je internet donio mnogo izazova za zaštitu privatnosti, do te mjere da mnogi odavno proglašavaju smrt ovog koncepta“, kaže dr. Edina Harbinja, vanredna profesorica iz oblasti prava medija, privatnosti i novih tehnologija na Aston Univerzitetu u Birminghamu.\n „Uz to, ako uzmemo u obzir koncept ‘kapitalizam nadzora’, koji je razvila Shoshana Zuboff – prema kojem su naši lični podaci roba, a mi sami sirovina i predmet manipulacije velikih kompanija, ali i država – onda je teško govoriti o nekoj značajnoj mogućnosti zaštite privatnosti“.\nZaštita privatnosti nakon smrti je koncept koji dr. Edina Harbinja razvija već više od 10 godina u svojoj primarnoj istraživačkoj oblasti (Hayley Salter / Ustupljeno Al Jazeeri)\n Dodaje da ne bi sve bilo tako crno, ipak postoje alati koji pojedincu omogućavaju određeni nivo zaštite, kako pravne (naprimjer Opća uredba o zaštiti ličnih podataka u Evropskoj uniji), tako i tehničke (postavke browsera, VPN, do not track me alati i slično), a njihovo korištenje će zavisiti od tehnološke pismenosti osobe, ali i područja na kojem živi, ako govorimo o pravnom zaštiti.\n „Općenito, podatke kao što su brojevi bankovnih kartica, lozinke, osjetljivi podaci o zdravlju, intimne fotografije i video materijal bi se trebalo posebno štititi ili ne objavljivati na nezaštićenim mjestima kao što su društvene mreže ili servisi koji nisu zaštićeni enkripcijom“, ističe sagovornica.\n Iako je sarađivala s velikim tehnološkim kompanijama kao što su Google, Twitter, Facebook (sada Meta) na raznim projektima, u svom radu je i kritična prema njihovim praksama i biznis modelima.\n „Ove kompanije u posljednjoj deceniji nastoje uložiti materijalna i druga sredstva sa ciljem zaštite privatnosti korisnika. Njihova nastojanja su, međutim, uglavnom posljedica velikih skandala i kazni od strane evropskih regulatora u ovoj oblasti (na primjer Cambridge Analytica) ili, generalno, pooštrene zakonske regulative u oblasti zaštite ličnih podataka (spomenuta Uredba u Evropskoj uniji).“\nZaštita privatnosti nakon smrti\n Post mortem privatnost, odnosno zaštita privatnosti nakon smrti je koncept koji ova ekspertica razvija već više od 10 godina u svojoj primarnoj istraživačkoj oblasti.\n „Ukratko, radi se o produženju zaštite privatnosti nakon smrti kroz omogućavanje pojedincu da odluči prije smrti o tome šta će se dogoditi s njegovim ličnim podacima, uspomenama, tajnama, neobjavljenim radovima i sličnim aspektima njegove osobnosti“, navodi Harbinja. „Trenutno, koncept kao takav nije zaštićen u pravnom sistemu niti jedne države svijeta, ali su neke države u skorije vrijeme počele usvajati zakone kojima se štite određeni dijelovi ovog koncepta (na primjer produžena je zaštita ličnih podataka umrlih osoba u većini zemalja članica Evropske unije do određene mjere, recimo 30 godina u Estoniji)“.\n Potom je objasnila šta se zapravo dešava s e-mailovima kada određena osoba umre.\n „U trenutku i neposredno nakon smrti, ništa posebno se neće dogoditi s e-mailovima, jer je potrebno da neko obavijesti pružaoca usluga (recimo Google za Gmail) da je osoba umrla i da o tome dostavi dokaz. Naravno, pružalac usluga je u mogućnosti tehnički ustvrditi, ili bar pretpostaviti, da je neko mrtav s obzirom na aktivnost te osobe ili postove i komunikaciju njegovih prijatelja i drugih osoba, ali ova kompanija neće reagirati dok ne dobiju potvrdu, najčešće smrtni list. Reakcija kompanije će u tom slučaju ovisiti od njihovih uslova korištenja, te će većina u uslovima sadržavati odredbu prema kojoj nije moguće prenijeti korisnički račun nakon smrti“, objašnjava Harbinja.\n Ukazuje da takvu odredbu sadrži i Gmail, ali on također omogućava opciju „Inactive Account Manager“, prema kojoj korisnik može odlučiti prije smrti da sav svoj sadržaj na Gmailu, Google Photos, Drive i slično ili njegov dio prenese na neku osobu koju on označi.\n „Prijenos će pokrenuti neaktivnost korisnika (3-18 mjeseci, po izboru korisnika), te će se nakon izabranog perioda sadržaj prenijeti osobama koje je umrla osoba označila. Postoji i opcija da osoba izabere brisanje ovog sadržaja nakon smrti. Druge kompanije ne posjeduju slična rješenja, te važi pravilo neprenosivosti računa, ali nasljednici mogu pristupiti dijelu sadržaja nakon predočavanja rješenja o nasljeđivanju ili dokumenta slične pravne snage.“\nKako Chat GPT koristi naše lične podatke\n Prema njenim riječima, Chat GPT, kao jezični model temeljen na umjetnoj inteligenciji, je zanimljiv iz mnogo razloga, uključujući i zaštitu autorskih prava, kao i zaštitu ličnih podataka. Iako oblasti prava intelektualnog vlasništva i autorska prava nisu unutar njene uže ekspertize, ukazuje da se trenutno razmatraju izmjene zakona u ovoj oblasti u Evropskoj uniji i Ujedinjenom Kraljevstvu.\n „Postojeća zakonska rješenja su nedovoljna da riješe pitanja umjetne inteligencije (AI) i autorskih prava, te bi ove izmjene omogućile rješavanje pitanja AI autorstva, osobe koje je odgovorna ukoliko AI aplikacija prekrši odredbe autorskih prava i slično“, navodi Harbinja.\n Lično, kako priznaje, zanimljiviji joj je način na koji Chat GPT koristi naše lične podatke. „Već postoji mnogo indicija da OpenAI, kompanija koje stoji iza ove aplikacije, ne posjeduje validan osnov za prikupljanje ličnih podataka građana Evropske unije, kako to zahtijeva Opća uredba o zaštiti ličnih podataka. Italijanski regulator u ovoj oblasti je, na primjer, nedavno pokrenuo postupak njihove odgovornosti za kršenje Uredbe, te privremeno\xa0 blokirao pristup aplikaciji Chat GPT u Italiji“.\n Uvjerena je da pitanje suzbijanja širenja dezinformacija i lažnih vijesti dubinski zadire u neke od najvećih vrijednosti naših civilizacija, kao što su demokratija, sloboda, autonomija, ljudska prava, sigurnost i zaštita.\n „Najkraće, smatram da je teško, i gotovo nemoguće, pravno ili praktično ‘suzbiti’ dezinformacije i njihov štetan utjecaj na društvo, a da ne ugrozimo prava i slobode pojedinaca i ne dovedemo do nekog vida cenzure. Cenzura je, prema mom iskrenom sudu, još štetnija od dezinformacija i smatram da je rješenje negdje u sferi obrazovanja, diskursa, osnaživanja pojedinca, te možda neke vrste pravne regulacije najopasnijih, jasno definiranih i izuzetnih oblika dezinformacija“, obrazlaže sagovornica.\nOpasna praksa kriminaliziranja sve više oblika govora\n Nadalje, napominje da bi granica između slobode izražavanja i govora mržnje trebala biti preslikana iz „realnog, analognog svijeta“ i zakona i na internet, ali da to u praksi nije slučaj.\n „U principu, do sada je u evropskim zemljama granica između slobode izražavanja i govora mržnje bila postavljena na način da se govorom nije smjelo pozivati na ozbiljan progon, ubistvo, povredu druge osobe ili grupe, ili upućivati ozbiljnu prijetnju kojom se ugrožava život ili zdravlje osobe. Za sve ovo je potrebno da postoji i jasna namjera. Međutim, ove granice se u posljednje vrijeme počinju brisati, čak i u zakonodavstvima Zapadne Evrope, gdje se u nekim državama, kao što je Ujedinjeno Kraljevstvo, kriminalizira i govor koji izaziva ozbiljnije psihičke poteškoće.“\n Pojašnjava da je to zapravo mnogo manje konkretan pravni standard, kojeg je teže i dokazati.\n „Tako dolazimo do vremena u kojem se preispituje standard Evropskog suda za ljudska prava iz slučaja Handyside protiv Ujedinjenog Kraljevstva iz 1976. godine, prema kojem je zaštićen i govor koji može ‘uvrijediti, šokirati ili uznemiriti državu ili bilo koji dio stanovništva’. Vremenom su se razvila pravila prema kojima su se tretirali izuzeci od ovog pravila, ali moja ocjena je da generalno klizimo ka opasnoj praksi kriminaliziranja sve više oblika govora“, kaže Harbinja.\n Komentirajući najavu uvođenja kriminalizacije klevete i uvrede u krivično zakonodavstvo bosanskohercegovačkog entiteta Republika Srpska, stava je da je to svakako korak unazad i da bi kleveta trebala ostati u sferi građansko-pravne zaštite, iako postoje primjeri evropskih zemalja gdje je kleveta krivično djelo.\n „Uvreda je još više problematična, jer u odbranu ne možete koristiti argument istinitosti vaše tvrdnje, na primjer. Ipak, nadam se da se ovakav zakonski prijedlog neće usvojiti u bosanskohercegovačkom entitetu Republika Srpska. Ukoliko se usvoji, postojat će i putevi osporavanja ovakvih rješenja kod Ustavnog suda ili Suda u Strasbourgu“, jasna je sagovornica.\n Kada je riječ o regulaciji tehnologije, zaključuje da, osim Hrvatske, većina drugih zemalja Zapadnog Balkana ne posjeduje adekvatna pravna rješenja u oblastima prava tehnologije općenito (uključujući autorska prava, zaštitu privatnosti i drugih digitalnih prava i sloboda).\n„Čini se da to nije prioritet. Hrvatska mora usklađivati svoju regulativu i zakone sa zakonodavstvom Evropske unije, te je, bar na papiru, usklađena. Međutim, i tamo postoje problemi u provedbi ovih zakona, neadekvatnom kapacitetu regulatora, neosposobljenom kadru koji provodi ova rješenja i slično. Poznato mi je da je IT sektor dosta razvijen u ovoj regiji, te kapaciteti za digitalizaciju postoje. To, međutim, mora slijediti i adekvatni ekonomski, zakonski i obrazovni okvir, strategije i politike, koje, iskreno, ne vidim.“', 'Američka farmaceutska kompanija Merck objavila je da će kupiti Prometheus Biosciences za gotovo 10,8 milijardi dolara i tako preuzeti obećavajući eksperimentalni lijek za ulcerozni kolitis i Crohnovu bolest, odnosno ojačati prisutnost u imunologiji.\n Merck je dogovorio da će platiti 200 dolara po dionici za tu kalifornijsku biotehnološku kompaniju, specijalizovanu za liječenje autoimunih bolesti. To daje 75 posto premije u odnosu na cijenu dionice Prometheusa u petak na završetku trgovanja na Wall Strretu od 114 dolara.\n “Ovo nam omogućuje da zakoračimo snažno u imunologiju te će nam omogućiti održivi rast, mislimo i do 2030-ih, s obzirom na dug životni vijek patenta”, izjavio je Robert Davis, izvršni direktor Mercka.\nMilijarde dolara prihoda\n Rekao je i da bi Prometheusov lijek PRA023, koji se razvija za liječenje ulceroznog kolitisa, Crohnove bolesti i drugih autoimunih stanja, mogao Mercku osigurati više milijardi dolara prihoda od prodaje, istaknuvši da su nedavno objavljeni ohrabrujući rezultati druge faze kliničkog ispitivanja.\n Merck je već neko vrijeme tražio prilike za akvizicije, kako bi se zaštitio od eventualnog gubitka prihoda, budući da patent za njegovu uspješnu imunoterapiju protiv raka “Keytruda” ističe krajem desetljeća.\n Kompanija je izvijestila ranije da je od prodaje “Keytrude” prošle godine uprihodovala gotovo 21 milijardu dolara.\nProšlog ljeta Merck je navodno bio u pregovorima o kupovini biotehnološle kompanije Seagen, fokusirane na lijekove za rak, ali konkurentski Pfizer prošlog je mjeseca postigao sporazum o kupnji Seagena, vrijedan 43 milijarde dolara.', 'Vrhovni sud SAD-a poništio je presudu protiv društvene mreže Twitter, prema kojoj se ta platforma tereti prema Zakonu o borbi protiv terorizma, jer navodno nije spriječila terorističke grupe da koriste platformu.\n Kako prenosi Tanjug, pozivajući se na Reuters, u odvojenom slučaju protiv kompanije Google, Vrhovni sud je odbacio prijedlog da se oslabi pravna zaštita društvenih mreža.\n Sud je poništio presudu nižeg suda po tužbi protiv Twittera od strane rođaka Nawras Alassafa, Jordanca ubijenog u napadu 2017. tokom proslave Nove godine u noćnom klubu u Istanbulu za koji je odgovornost preuzela Islamska država Iraka i Levanta (ISIL).\n Prema mišljenju svih devet članova, navodi se da tužioci ne mogu “ukazati ni na kakav čin poticanja, nagovaranja ili savjetovanja” napada od strane Twittera.\n Administracija američkog predsjednika Joea Bidena prethodno je izrazila podršku Twitteru u ovom slučaju.\n Navedeno je da se Zakon o borbi protiv terorizma, savezni zakon koji se našao u centru slučaja, ne odnosi na “pružanje opšte pomoći stranoj terorističkoj organizaciji” i da nema direktne veze s napadom.\n Uprkos tome, rodbina Nawrasa Alassafa tražila je odštetu, tvrdeći da je Twitter pružio “znatnu pomoć činu međunarodnog terorizma”.\nVraćen slučaj porodice poginulog studenta\n U napadu su poginuli Alassaf i 38 drugih.\n U slučaju YouTubea, koji je zajedno s Googleom dio Alphabet Inc GOOGL.O, sudije su nižem sudu vratile tužbu porodice Nohemija Gonzaleza, studenta iz Kalifornije koji je smrtno stradao u napadu ISIL-a u Parizu 2015.\n Gonzalezova porodica tvrdila je da je Google putem svoje platforme za dijeljenje videa YouTube, pružao nezakonitu pomoć ISIL-u širenjem njegovih materijala.\n Sudije su odbile raspravljati o djelokrugu Sekcije 230, zaključivši da ne moraju preduzeti taj korak jer se činilo da zahtjevi porodice vjerovatno neće uspjeti, s obzirom na presudu u slučaju Twittera.\n Sekcija 230 pruža zaštitne mjere za “interaktivne računarske usluge”, osiguravajući da se one ne mogu koristiti u pravne svrhe.\n Vrhovni sud saslušao je argumente u oba slučaja u februaru, kada su sudije izrazile sumnju u njihovu osnovanost.\nOve presude predstavljaju pobjedu za tehnološke i društvene medijske kompanije koje su se suočile sa sve većim nadzorom i, u nekim slučajevima, pitanjima o odgovornosti zbog njihove uloge u praćenju sadržaja koji generiraju korisnici.', 'Prvi britanski autonomni autobusi trebalo bi da od 15. maja saobraćaju na putevima Škotske.\nPlan je da u naredne dvije godine prevoze 10.000 putnika sedmično.', 'Nizozemska vlada namjerava izgraditi veliko proizvodno postrojenje za pretvaranje energije vjetra u vodik u Sjevernom moru.\n Postrojenje će imati kapacitet za proizvodnju 500 megavata (MW) zelenog vodika godišnje, a očekuje se da će postati operativno 2031. godine, javlja Reuters.\n Riječ je o prvom projektu u kojemu će Nizozemska proizvoditi vodik na moru u velikim količinama. Nizozemska vlada ima za cilj izgraditi kapacitet za proizvodnju četiri gigavata (GW) vodika iz obnovljivih izvora energije u postrojenjima na kopnu do 2030. godine.\nNovo postrojenje za proizvodnju vodika bit će povezano s vjetroelektranom na obali sjeverne pokrajine Groningen, gdje bi se vodik mogao transportirati na kopno korištenjem postojećeg plinovoda.', 'Argentinski paleontolozi predstavili su ostatke gigantske, novootkrivene vrste dinosaurusa biljojeda, pronađene u regiji južne Patagonije, navodeći da je riječ o jednoj od najvećih životinja ikada.\n Paleontolozi su saopćili da je riječ o vrsti dinosaurusa teških oko 50 tona i dužine od oko 30 metara.\n Otkriće se desilo u rezervatu prirode Pueblo Blanco.\n Naučnici su 2018. godine prvo otkrili kosti dinosaurusa, koje su bile toliko velike da su morale biti prevezene kombijem do laboratorije u Buenos Airesu, a vozilo se od težine prevrnulo.\n U tom incidentu niko nije povrijeđen, a ostaci dinosaurusa su ostali netaknuti, prenosi Tanjug, pozivajući se na Reuters.\nOtkriveno oko 140 vrsta dinosaurusa\n Paleontolog Nicolas Chimento je rekao da su naučnici odlučili da ime nove vrste dinosaurusa bude “Chucarosaurus Diripienda”, što znači “tvrdo kuhano i izmiksano”.\n Prema navodima naučnika, ta vrsta dinosaurusa živela je u kasnoj kredi, a imala je butnu kost dužine 1,90 metara, koja je bila podijeljena na tri dijela, od kojih je svaki težak više od stotinu kilograma.\n U Patagoniji su otkriveni ostaci najvećih dinosaurusa, kao što je kolosalni Patagotitan maiorum, najveći dinosaurus ikada otkriven.\nU Argentini je otkriveno oko 140 vrsta dinosaurusa i ta zemlja se svrstava među tri vodeće u svijetu po istraživanju i otkrićima u toj oblasti, pored Kine i SAD-a.', 'Dugo najavljivani kao “budućnost” transporta i sredstvo za smanjenje zagađenja Zemlje, električni automobili su već uveliko postali “sadašnjost”, barem kada je riječ njihovom prisustvu na cestama širom svijeta.\n Od 2019. godine broj električnih vozila se utrostručio, a s obzirom na to da sve veći broj proizvođača automobila najavljuje da će u narednim godinama prestati proizvoditi klasična vozila s motorima na unutrašnje sagorijevanje i u potpunosti se posvetiti “elektrici”, budućnost svakako pripada transportu na baterije.\n Drugo pitanje je koliko su zaista “zeleni” električni automobili, a ključni razlog za te dileme su baterije koje napajaju ova vozila.\n Te baterije nose dva ključna problema. Prvi je iskopavanje metala potrebnih za njihov rad, što se vrši širom svijeta, nakon čega ih je potrebno transportirati u fabrike, najčešće u Aziji, a zatim se iz tih fabrika gotove baterije ili gotovi automobili ponovno šalju u gotovo svaki kutak planete, a sav taj proces stvara ogromne količine po atmosferu štetnog CO2, odnosno ima ogroman ugljični otisak.\n Samo iskopavanje potrebnih materijala ima visoke ekološke troškove, što je faktor koji proizvodni proces električnih vozila čini energetski intenzivnijim od klasičnih automobila. Između ostalog, utjecaj proizvodnje baterija na okoliš proizlazi iz otrovnih para koje se oslobađaju tokom procesa rudarenja i izdvajanja metala i prirode same aktivnosti koja zahtijeva veliku količinu vode.\n Prema nekim procjenama, proizvodnja samo jednog prosječnog električnog automobila stvara četiri tone CO2.\nRecikliranje baterija\n Drugi problem leži u izazovu recikliranja samih baterija, kako bi se materijali ponovno iskoristili, a samim tim se i smanjila potreba za iskopavanjem novih metala i njihovog transportiranja širom svijeta.\n Berlinski Oko-Institut procjenjuje količinu baterija u opticaju u električnim automobilima na gotovo 100.000 tona godišnje. Za deset godina ta će brojka iznositi milion tona, što ukazuje na hitnu potrebu pronalaska načina da se baterije ponovno iskoriste.\n Naučnici tvrde da bi pronalazak adekvatnog načina recikliranja mogao pomoći u izbjegavanju ekoloških rizika povezanih s rudarenjem i nakupljanjem opasnog otpada od baterija, ali navode i da je ponovna obrada tih baterija i rafiniranje metala koji se nalaze u njima, kako bi se ponovno iskoristili, težak i izuzetno skup proces, što izaziva skepsu koliko to može biti izgledna opcija.\n “Baterija za električno vozilo vrlo je složen komad tehnologije s mnogo različitih komponenti u sebi, tako da će postrojenje za recikliranje biti vrlo komplicirano”, rekao je Michael McKibben, geolog s Univerziteta Kalifornija u Riversideu.\n Kompliciran proces izdvajanja materijala i njegova ekonomska opravdanost imat će veliku ulogu u rješavanju problematike recikliranja ovih baterija.\n Iako litij-ionske baterije sadrže vrijedne metale, teško ih je rastaviti, a minerale je teško izdvojiti iz slojeva anorganskih i organskih spojeva.\n Prema jednoj procjeni, cijena recikliranog litija je pet puta veća od cijene čistog litija dobijenog danas korištenim metodama rudarenja.\n Dodatni problem je što današnji glavni procesi recikliranja litij-ionskih baterija, također, nisu posebno učinkoviti. Proces koji najčešće koriste mnoge kompanije za recikliranje, pirometalurgija, uključuje topljenje baterija i spaljivanje plastičnih separatora kako bi se izvukli željeni metali. Pirometalurgija je energetski intenzivna, emitira otrovne plinove i uopće ne može “vratiti” neke vrijedne minerale.\n Zato se uveliko ulaže u razvoj tehnologija koje bi ovo recikliranje učinili energetski povoljnijim i samim tim profitabilnijim.\nUčinkovitije metode\n Startupovi koji se bave recikliranjem baterija, primjera radi, primarno koriste tehniku zvanu hidrometalurgija koja otapa baterije u kiselini, a zatim se koriste tekuće otopine za ekstrakciju minerala.\n Iako hidrometalurgija nije novost, kompanije za recikliranje – uključujući American Battery Technology Company i Redwood Materials, obje sa sjedištem u sjevernoj Nevadi i na čelu s bivšim Teslinim inženjerima – kažu da čine proces učinkovitijim i daje veći povrat materijala nego ranije korištene metode.\n Posao ne olakšava ni činjenica da same baterije nisu dizajnirane tako da olakšaju recikliranje, iako se radi i na tom problemu, što bi u budućnosti moglo dovesti do učinkovitije reciklaže ovih baterija.\n Nedostatak standardizacije, također, sprječava masovno rastavljanje, budući da se dizajn baterijskih ćelija razlikuje od proizvođača do proizvođača, što otežava proces automatizacije.\n U konačnici, uspjeh recikliranja baterija ovisi o tome može li se to učiniti dovoljno jeftino. Čak i uz poboljšanu tehnologiju, kompanije koje se bave reciklažom bi se mogle suočiti s poteškoćama u tome da njihovi proizvodi budu konkurentni u odnosu na minerale dobijene rudarenjem, kaže Aimee Boulanger, izvršna direktorica Inicijative za osiguranje odgovornog rudarenja, koalicije koja radi s kompanijama na poboljšanju ekoloških i radnih standarda rudarskih projekata.\n Također bi mogli biti potrebni poticaji i propisi, pa su u Evropskoj uniji regulatori predložili smjernice za održive baterije koje uključuju njihov udio recikliranih materijala.\n Ono što je dobra vijest u svemu ovome jeste da baterije imaju dug radni vijek, pa postoji mogućnost da će se veliki dio izazova riješiti prije nego što dođe do problema masovnog zbrinjavanja baterija iz električnih vozila.\nRadni vijek\n Čelnik Odjela za buduća tržišta energetske kompanije National Grid Graeme Cooper pojašnjava da kapacitet punjenja i pražnjenja modernih baterija za električna vozila omogućava da takva sredstva transporta tokom radnog vijeka pređu između 160.000 i 320.000 kilometara, što znači da će takva vozila na cestama biti barem osam godina. Upravo zbog toga mnogi proizvođači električnih automobila daju produženu garanciju na baterije u trajanju od osam do deset godina.\n “Baterije će nadživjeti same automobile”, rekao je Cooper, koji je dodao da većina baterija ima očekivani radni vijek od 15 do 20 godina u samom automobilu, a zatim im se pruža prilika za “drugi život” nakon toga.\n ‘Drugi život’ se odnosi na korištenje baterija i kada više nisu sposobne pokretati vozila. Nakon što baterija zbog redovnog korištenja dosegne kapacitet od 70 do 80 posto svojih izvornih mogućnosti, više nije pouzdana za napajanje vozila, ali se zatim mogu prenamjenovati.\n Dr. sc. Vedran Bobanac iz Zavoda za visoki napon i energetiku Fakulteta elektrotehnike i računarstva (FER) u Zagrebu je kazao da se takve baterije mogu koristiti za skladištenje električne energije poput običnih baterija, gdje bi se ta energija koristila kada najviše treba (tokom dana, kad je povećana potrošnja i slično), čime bi se ustvari te baterije na neki način “reciklirale”.\n Ideja je da se baterije koje više ne pružaju zadovoljavajući domet električnih vozila izvade, servisiraju, prepakiraju, povežu s drugim sličnim baterijama, te nastave koristiti kao stacionarni spremnici energije.\n Brojne kompanije već danas koriste ili planiraju korištenje iskorištenih baterija iz električnih vozila kako bi im pružile “drugi život” tako što ih koriste za pružanje sigurnosti trajnog napajanja ili napajanja iz obnovljivih izvora, kako bi se mogle koristiti u periodima povećane potrošnje, ispada elektroenergetskog sistema…\nOvaj “drugi život” baterija, smatraju stručnjaci, pružit će naučnicima i kompanijama dovoljno prostora i vremena da razviju tehnologije za učinkovitije recikliranje samih baterija, kako bi proces bio ekonomičniji i samim izgledniji.', 'Informatički naučnik kojeg često nazivaju “kumom umjetne inteligencije” dao je otkaz na poslu u Googleu kako bi progovorio o opasnostima te tehnologije, objavili su američki mediji, prenosi Hina.\n Geoffrey Hinton, koji je stvorio temeljnu tehnologiju za sisteme umjetne inteligencije, rekao je za The New York Times da napredak postignut na tom polju znači\xa0“duboke rizike za društvo i čovječanstvo”.\n “Pogledajte kako je bilo prije pet godina, a kako je sada”, citiran je u članku koji je objavljen u ponedjeljak.\n “Pogledajte koliki je to iskorak,\xa0a dalje ga širite.\xa0 To je zastrašujuće”, istaknuo je.\n Hinton je rekao da natjecanje između tehnoloških divova tjera kompanije da proizvode\xa0nove AI tehnologije opasnim brzinama, ugrožavajući\xa0radna mjesta i šireći dezinformacije.\n “Teško je vidjeti kako možete spriječiti loše aktere da to iskoriste za loše stvari”, rekao je za Times.\n Godine 2022. Google i OpenAI – start-up koji stoji iza popularnog AI chatbota ChatGPT – počeli su graditi sisteme koristeći puno veće količine podataka nego prije.\n Hinton je za Times rekao kako vjeruje da ti sistemi na neki način zasjenjuju ljudsku inteligenciju zbog količine podataka koje analiziraju.\n “Možda je ono što se događa u tim sistemima zapravo puno bolje od onoga što se događa u mozgu”, rekao je novinama.\nŠirenje dezinformacija\n Iako se umjetna inteligencija koristi za podršku ljudskim radnicima, brzo širenje chatbota poput ChatGPT-a moglo bi ugroziti radna mjesta.\n AI “oduzima težak posao”, ali “može oduzeti više od toga”, rekao je za Times.\n Naučnik je također upozorio na potencijalno širenje dezinformacija koje stvara AI, rekavši za Times da prosječna osoba “više neće moći znati šta je istina”.\n Hinton je obavijestio Google o svojoj ostavci prošli\xa0mjesec, objavio je Times.\n Jeff Dean, vodeći naučnik za Google AI, zahvalio je Hintonu u izjavi američkim medijima.\n “Kao jedna od prvih kompanija koja je objavila načela umjetne inteligencije, ostajemo predani odgovornom pristupu umjetnoj inteligenciji”, dodaje se u izjavi.\n “Neprekidno\xa0učimo suočavati se s novim rizicima,\xa0dok istodobno\xa0hrabro unapređujemo”, istaknuo je.\n U martu su tehnološki milijarder Elon Musk i niz stručnjaka pozvali na stanku u razvoju AI sistema kako bi se omogućilo vrijeme u kojemu bi se provjerilo i uvjerilo\xa0jesu li sigurni.\n Otvoreno pismo, koje je potpisalo više od 1000 ljudi, uključujući Muska i suosnivača Applea\xa0Stevea Wozniaka, potaknulo je izdavanje GPT-4, puno moćnije verzije tehnologije koju koristi ChatGPT.\nHinton u to vrijeme nije potpisao to pismo, ali je za The New York Times rekao da naučnici ne bi trebali “povećati ovo dok ne shvate mogu li to kontrolirati”.', 'Izvršni direktor TikToka Shou Zi Chew saopćio je Američkom kongresu da popularna videoaplikacija u kineskom vlasništvu, s više od 150 miliona korisnika u SAD-u, nikada nije, niti bi dijelila njihove podatke s vlastima u Pekingu.\n “TikTok nikada nije podijelio niti primio zahtjev za dijeljenje podataka o američkim korisnicima s Kineskom vladom, niti bi ispunio takav zahtjev da je ikada podnesen”, naglasio je Shou u pisanoj izjavi upućenoj pred Odborom Predstavničkog doma za energetiku i trgovinu, prenosi Tanjug, pozivajući se na Reuters.\n Dodao je da TikTokova matična kompanija ByteDance nije u vlasništvu niti pod kontrolom bilo koje vlade ili državnog subjekta.\n Prema njegovom svjedočenju, 60 posto ByteDancea je u vlasništvu najpoznatijih investicijskih fondova Sequoia Capital, Blackrock i General Atlantic, oko 20 posto posjeduju osnivači kompanije, dok je 20 pod kontrolom njenih zaposlenih, “uključujući hiljade Amerikanaca”.\n “Zabrane su prikladne samo kada nema alternative. Ali mi imamo alternativu”, poručio je Shou Američkom kongresu.\nPod pritiskom SAD-a\n TikTok se suočava sa sve većim pritiskom administracije američkog predsjednika Joe Bidena i Kongresa, što podrazumijeva i pozive nekih zastupnika da se aplikacija zabrani jer bi navodno mogla proslijediti podatke američkih korisnika vladi u Pekingu.\n Prošle sedmice, TikTok je saopćio da je Bidenova administracija zahtijevala da njeni kineski vlasnici odustanu od svog udjela u aplikaciji ili bi se mogli suočiti sa zabranom u SAD-u.\n TikTok je saopćio da je potrošio više od 1,5 milijardi dolara na ono što naziva temeljnim naporima za sigurnost podataka pod nazivom “Projekat Teksas” i pokušao je da uvjeri kongresmene i Bidenovu administraciju da podrže plan.\n Komitet za strana ulaganja u Sjedinjenim Američkim Državama (CFIUS), utjecajno tijelo za nacionalnu sigurnost, jednoglasno je preporučio 2020. da se ByteDance odrekne vlasništava TikToka. Pod pritiskom tadašnjeg predsjednika Donalda Trumpa kompanija je krajem 2020. godine neuspješno pokušala finalizovati dogovor s Walmartom i Oracleom o prebacivanju američke imovine TikToka u novi entitet, a tadašnji pokušaj administracije SAD-a da zabrani aplikaciju je bio nuspješan pred sudom.\nTikTok je u ponedjeljak saopćio da više od 150 miliona ljudi u SAD-u koristi TikTok na mjesečnom nivou, što je povećanje u odnosu na 2020. kada je 100 miliona Amerikanaca koristilo aplikaciju.', 'Irski regulator za zaštitu privatnosti izrekao je vlasniku Facebooka novčanu kaznu od 1,2 milijarde eura i naložio mu da u roku pet mjeseci obustavi praksu transfera podataka korisnika iz Evropske unije u Sjedinjene Američke Države.\n Bitku za podatke pokrenuo je austrijski aktivist Max Schrems koji je 2015. zajedno s 25.000 korisnika iz cijelog svijeta pred sudom u Beču podnio kolektivnu tužbu protiv Facebookove evropske podružnice u Irskoj, tvrdeći da krši zakon o zaštiti privatnosti.\n U Dublinu su tada bili registrirani svi računi Facebookovih korisnika izvan SAD-a i Kanade.\n Schremsu je poticaj za tužbu bilo otkriće bivšeg saradnika američke Agencije za nacionalnu sigurnost Edwarda Snowdena da obavještajne službe prisluškuju građane.\nUgroženi osnovna prava i slobode korisnika\n Austrijski sud prebacio je tužbu Evropskom sudu koji je u oktobru 2015. zaključio da sistem razmjene podataka evropskih i američkih kompanija Safe Harbour ne pruža dovoljnu zaštitu evropskim građanima, suprotno mišljenju Evropske komisije.\n Brisel i Washington utanačili su u međuvremenu novi sistem razmjene podataka, no Evropski sud zaključio je, ipak, 2020. da ne štiti privatnost podataka, ali je potvrdio klauzulu koja omogućuje poslovanje, uz uvjet da zemlje primatelji ispunjavaju evropske standarde zaštite podataka.\n Irski regulator zaključio je u ponedjeljak da time nije riješen problem ugrožavanja temeljnih prava i sloboda korisnika i Meti izrekao kaznu od 1,2 milijarde eura.\nFacebook najavio žalbu\n Kompanija je prebacivala podatke u SAD i nakon presude suda EU-a iz 2020. godine, istakli su.\n Izvijestili su o odluci ostale regulatore u EU-u i Evropskoj ekonomskoj zoni, objavljeno je u obrazloženju presude, uz napomenu da su dvojica regulatora zatražila da se iz SAD-a vrate podaci nezakonito prebačeni od jula 2020, ali je ta sugestija na kraju odbačena.\nFacebook je u danas objavljenom priopćenju najavio da će se žaliti na presudu, uključujući “neopravdanu i nepotrebnu novčanu kaznu”.', 'Vjetroelektrane su prvi put u Velikoj Britaniji proizvele više električne energije nego termoelektrane na plin.\n U prva tri mjeseca ove godine trećina električne energije u zemlji dolazila je iz vjetroelektrana, pokazalo je istraživanje Imperial Collegea u Londonu.\n Britanska multinacionalna elektroenergetska i plinska kompanija National Grid također je potvrdila da je u aprilu zabilježen rekordan period proizvodnje solarne energije, prenosi Fena, pozivajući se na BBC.\n Velika Britanija ima za cilj da kompletna njena električna energija ima neto nulte emisije do 2035. godine.\nZabrana vjetroelektrana na kopnu\n “Još uvijek postoje mnoge prepreke za postizanje mreže u potpunosti bez fosilnih goriva, ali činjenica da je energija vjetra prestigla plin u proizvodnji električne energije po prvi put je istinska prekretnica“, rekao je Iain Staffell, energetski istraživač na Imperial Collegeu i glavni autor izvještaja.\n Većina energije vjetra u Velikoj Britaniji dolazi iz vjetroelektrana na moru.\n Instaliranje novih vjetroelektrana na kopnu u Engleskoj je zabranjeno od 2015. godine.\n Prema trenutnim pravilima planiranja, kompanije se mogu prijaviti samo za izgradnju kopnenih vjetroelektrana, na zemljištu koje je posebno određeno za razvoj u planovima korištenja zemljišta koje su izradile lokalne vlasti.\nBritanski premijer Rishi Sunak pristao je u decembru ublažiti ova ograničenja planiranja kako bi se ubrzao razvoj.', 'Nova raketa kompanije SpaceX, američkog milijardera Elona Muska, eksplodirala je danas tokom svog prvog probnog leta.\n Bilo je predviđeno da raketa Starship bude lansirana u orbitu Zemlje, ali se srušila u Pacifik, blizu Havaja, piše Tanjug, pozivajući se na AP.\n Dodaje se da u današnjoj eksploziji niko nije povrijeđen.\n\nWatch Starship’s first integrated flight test → https://t.co/bJFjLCiTbK https://t.co/14MZeMTApK\n — SpaceX (@SpaceX) April 20, 2023\n \n Ovo je bio drugi pokušaj lansiranja, pošto je prethodni otkazan zbog zamrznutog ventila, navodi agencija.\n Iz kompanije je ranije saopšteno da raketa treba biti korištena za slanje ljudi i tereta na Mjesec, a nakon toga i na Mars.\nZvaničnici pozdravili pothvat\n Dvostepeni raketni brod, viši od Kipa slobode, poletio je iz svemirske luke kompanije Starbase i testnog postrojenja istočno od Brownsvillea u Texasu, za što se SpaceX nadao, u najboljem slučaju, da će biti 90-minutni debitantski let u svemir, piše Reuters.\n SpaceX-ov internetski prijenos polijetanja pokazao je kako se raketni brod uzdiže s lansirnog tornja u nebo dok su Super Heavyjevi raptor motori oživljavali u plamenoj kugli i oblacima ispušnih plinova i vodene pare.\n Ali manje od četiri minute nakon leta, Starship višeg stepena nije se uspio odvojiti od Super Heavyja nižeg stepena, a kombinirana letjelica viđena je kako se okreće prije nego što je eksplodirala.\n Uprkos tome, zvaničnici SpaceX-a na internetskom prijenosu pozdravili su pothvat podizanja potpuno integriranog Starshipa i rakete-boostera sa zemlje za čisto lansiranje.\n Musk je nakon testa rekao da će za nekoliko mjeseci biti pokušano novo lansiranje.\n“Čestitam SpaceX timu na uzbudljivom probnom lansiranju rakete Starship! Naučio sam mnogo toga za sljedeće probno lansiranje koje će biti za nekoliko mjeseci”, napisao je na Twitteru.', 'Praćenje emisija stakleničkih plinova na globalnom nivou bit će unaprijeđeno novom međunarodnom inicijativom, najavila je Svjetska meteorološka organizacija (WMO).\n Njene 193 članice u Ženevi su donijele odluku o tome da se pod isti nazivnik dovedu sva postojeća mjerenja na zemlji i putem satelita, prenosi Hina, pozivajući se na dpa.\n Prema WMO-u, do sada nije bilo sveobuhvatne i brze razmjene takvih informacija na međunarodnom nivou.\n Znanje o protjecanju ugljien-dioksida između atmosfere i prirodnih rezervoara poput okeana, šuma i permafrosta još je nepotpuno, rečeno je.\nOdgovorni za klimatske promjene\n Globalna inicijativa za praćenje stakleničkih plinova cilja na praćenje ugljen-dioksida, metana i azotovog oksida na globalnom nivou u budućnosti.\n Činit će je mjesečni izvještaji o protjecanju plina rezolucije 100 na 100 kilometara.\n Prema WMO-u, koncentracija stakleničkih plinova u atmosferi je na najvišem nivou u proteklih 800.000 godina.\nEmisije takvih plinova, uzrokovanih ljudskim djelovanjem, odgovorne su za klimatske promjene.', 'U februaru ove godine pažnju svjetske javnosti zaokupio je ogromni kineski balon, koji se našao na nebu iznad Sjedinjenih Američkih Država i koji je već napete odnose između Washingtona i Pekinga doveo blizu tačke pucanja.\n Prema jednoj strani – kineskoj, radilo se o meteorološkom balonu koji je skrenuo s kursa i našao se iznad teritorije SAD-a. No Pentagon je insistirao na tome da se radi o “balonu za nadzor na velikim visinama”, iako su američki odbrambeni dužnosnici rekli da balon ne predstavlja “vojnu ili fizičku prijetnju”.\n Brojni američki političari, prije svega oni iz reda Republikanske stranke, incident sa spornim balonom, koji su u konačnici srušili američki borbeni avioni, nazivaju rizikom po nacionalnu sigurnost i traže još čvršći odnos prema zvaničnom Pekingu.\n I dok je sam balon danima bio na naslovnicama novina i vodeća vijest brojnih portala, mnogi dužnosnici i stručnjaci, prije svega sa Zapada, tvrde da prava opasnost od špijuniranja ne prijeti s visine od gotovo 20 kilometara, na kojoj se nalazio incidentni leteći objekt, već da prijetnja dolazi s visine samo nekoliko metara iznad naših glava.\n U skorije vrijeme su američka i britanska ministarstva i agencije zabranile korištenje nadzornih kamera kineske proizvodnje na osjetljivim lokacijama i lokacijama koje se tiču nacionalne sigurnosti, a slični potezi su uslijedili i u Australiji.\nPristup podacima\n Razlog za ovakve poteze, tvrdi se, jeste mogućnost da Peking putem ovih kamera dođe do povjerljivih informacija i da ima uvid u strogo povjerljive komplekse i lokacije.\n Tako je zvanična Canberra u izvještaju objavila da je na više od 250 lokacija u australskim ministarstvima i državnim agencijama ugrađeno najmanje 913 kamera kineskih proizvođača Hikvision i Dahau, što, tvrde, predstavlja ozbiljan sigurnosni izazov.\n Prema tvrdnjama kako Canberre, tako i Londona i Washingtona, ali i raznih dužnosnika i stručnjaka, ove dvije kompanije su dijelom u vlasništvu Kine, što pruža mogućnost Komunističkoj partiji te zemlje da ima pristup povjerljivim podacima i potencijalno uvid u ono što kamere snimaju.\n S obzirom da su Hikvision i Dahau najveći i najzastupljeniji proizvođači nadzornih kamera, koji pokrivaju gotovo 60 posto ovog tržišta, nema sumnje da bi, ako bi ove tvrdnje bile istinite, Komunistička partije Kine zaista imala “špijunku” u gotovo svakom djeliću planete, a posebno na tajnim i povjerljivim lokacijama. Prema podacima s kraja 2021, više od šest miliona sistema nadzornih kamera Hikvisiona i Dahuaa je instalirano u 191 zemlji, ne računajući Kinu.\n Koliko je nadzornih sistema manjih kineskih proizvođača, koji se često kupuju preko servisa AliExpress za relativno mali novac, a koji su između ostalog popularni i u regiji, teško je i zamisliti.\n Hikvision i Dahua podliježu kineskom Zakonu o nacionalnoj obavještajnoj službi, koji od njih zahtijeva da sarađuju s kineskim obavještajnim agencijama, rekao je James Paterson, glasnogovornik za cyber sigurnost australske opozicione Liberalne partije, dodajući da ne postoji način da se sazna dijele li se “osjetljive informacije” s kineskim sigurnosnim službama.\nSaradnja sa obavještajcima\n Kineski Zakon o nacionalnoj obavještajnoj službi iz 2017. nalaže građanima i organizacijama da sarađuju s nacionalnim obavještajnim službama, a promatrači to vide kao način na koji Kina može dobiti podatke od privatnih kompanija koje posluju u zemlji i inostranstvu.\n Australija je u osnovi slijedila poteze svojih glavnih vojnih saveznika, Sjedinjenih Američkih Država i Ujedinjenog Kraljevstva, koji su ranije zabranili korištenje kamera kineske proizvodnje na osjetljivim lokacijama.\n Godine 2018. Kongres SAD-a je izmijenio Zakon o autorizaciji nacionalne odbrane iz 2019. kako bi američkim saveznim agencijama zabranio nabavu telekomunikacijske opreme ili opreme za videonadzor od kineskih kompanija Huawei, ZTE, Hikvision i Dahua.\n “Moramo se suočiti s realnošću da kineska vlada koristi sve načine koji su joj na raspolaganju kako bi ciljala na Sjedinjene Američke Države”, rekao je tadašnja zastupnica Vicky Hartzler, koja je pomogla u izradi zakona, te dodala da će nova mjera “osigurati da Kina ne može stvoriti mrežu videonadzora unutar saveznih agencija”.\n Što se tiče glavnih optuženih, oni kažu da se radi o neutemeljenim tvrdnjama.\n Hikvision redovno ponavlja svoje dugogodišnje tvrdnje da je “kategorički netačno” predstavljati proizvode te kompanije kao prijetnju nacionalnoj sigurnosti bilo koje zemlje.\n Iz kompanije također naglašavaju da Hikvision ne može pristupiti video podacima korisnika i te da podatke ne prenosi podatke trećim stranama. Dodatno naglašavaju da oni opremu prodaju putem zastupnika, a ne direktno, tako da ne znaju ni ko sve koristi njihovu opremu.\n Dahua Technology također je saopštio da ne pohranjuje niti dijeli podatke o klijentima te je odbacio navodne veze s kineskom vladom. Kako tvrde, pridržavaju se svih zakona, poslovne etike i zajedničkih standarda za sigurnosne prakse na svakom tržištu na kojem posluju.\nCrne liste\n Hikvision i Dahau nisu jedni kineski proizvođači koji su se našli na meti političara sa Zapada, a koji navodno predstavljaju sigurnosnu prijetnju zbog veza sa zvaničnim Pekingom.\n Huawei je već odavno na “crnoj listi” u raznim zemljama i protiv njega aktivno lobira Washington, kako od doba Donalda Trumpa, tako i danas. Tom telekomunikacijskom gigantu su uskraćeni pristupi brojnim tržištima, prije svega na polju 5G tehnologije, dok je nekad jedan od najvećih proizvođača mobilnih telefona zbog brojnih optužbi i blokada izgubio veliki dio globalnog kolača. Sličnu sudbinu je iskusio i ZTE, dok se društvena mreža TikTok, kineske kompanije ByteDance, nalazi suočena s brojnim zabranama za korištenje na državnim uređajima kako u SAD-u tako i u brojnim evropskim zemljama.\n Iako su sve kompanije optužene da predstavljaju ozbiljan sigurnosni rizik i da potencijalno pomažu Komunističkoj partiji Kine da prikuplja povjerljive podatke iz cijelog svijeta, do danas javno nije pružen niti jedan vjerodostojan dokaz za takve tvrdnje.\n Do danas, barem koliko je javnosti poznato, sve se svodi na tvrdnje političara i državnih stručnjaka da te kineske kompanije predstavljaju “opasnost”, što dovodi u pitanje motiv iza takvih tvrdnji.\n Kina je dugo bila kritizirana zbog masovnog nadzora nad svojim građanima unutar svojih granica i sve više zbog navodnih zlokobnih poteza širom svijeta. To je potaknulo SAD i druge zemlje da se snažnije suprotstave kineskim proizvodima za koje se smatra da predstavljaju prijetnju nacionalnoj sigurnosti.\n Peking, međutim, tvrdi da su ove tvrdnje politički motivirane i kritizirala je “diskriminaciju protiv kineskih kompanija”, a sve zabrane dodatno zatežu već napete odnose između Kine i rastućeg broja bogatih, moćnih zemalja Zapada.\n Kina posebno krivi Washington da svoje saveznike koristi kao pijune i želi da naruši ili pogorša odnose koje Peking ima sa drugim zemljama.\nSigurnost kamera\n Koliko istine ima u tvrdnjama da kineske nadzorne kamere zaista predstavljaju sigurnosni rizik vjerovatno u skorije vrijeme nećemo saznati. Za očekivati je da će se nastaviti pritisak Zapada prema kineskim kompanijama uz obrazloženje o “sigurnosnim rizicima”, što će bez sumnje pogoršati geopolitičke odnose širom svijeta.\n Ono što je sigurno jeste da Kini, ili bilo kome drugom ko želi iskoristiti kamere bilo kojeg porijekla, ne treba dozvola da pristupe podacima i nadzoru.\n Paul Whytock, tehnološki dopisnik portala Electropages, u autorskom tekstu je naveo da sve nadzorne kamere mogu biti žrtva hakerskih napada i da to uopće teško izvesti. Sve što je povezano na internet, a što je danas gotovo sve, kako kaže, može biti meta cyber napada.\n Posao hakerima dodatno olakšavaju prakse u brojim državnim institucijama širom svijeta da često ostavljaju zadane, osnove postavke koje je postavio proizvođač ili da jednostavno na vrijeme ne vrše sigurnosne nadogradnje sistema, što ih čini posebno ranjivim.\nNiz je načina na koji hakeri mogu pristupiti nadzornim kamerama, tvrdi Whytock. Prema tome, ako bilo koja zemlja želi dobiti pristup tajnim sigurnosnim informacijama druge zemlje, svaki sistem nadzora može biti ugrožen. Naravno, prednost imaju oni obavještajci koji imaju pristup izvornim kodovima proizvođača opreme, zaključuje.', 'Američki predsjednik Joe Biden na sastanku sa savjetnicima upozorio je na moguću opasnost od umjetne inteligencije koja se ubrzano razvija.\n Odgovarajući na novinarski upit o opasnosti umjetne inteligencije, Joe Biden je rekao da to “još treba vidjeti”.\n “Ta tehnologija može biti korisna u ozbiljnim situacijama poput bolesti i klimatskih promjena”, rekao je demokrat članovima Vijeća za nauku i tehnologiju Bijele kuće, prenosi Hina.\n No, ona nosi “moguće rizike za naše društvo, našu ekonomiju i našu nacionalnu sigurnost”, ocijenio je.\n‘Posljedice za mentalno zdravlje’\n “Mislim da tehnološke kompanije moraju biti sigurne da su njihovi proizvodi sigurni”, dodao je Biden.\n “Vidimo kakve su posljedice za mentalno zdravlje i sliku o sebi ako nema ograničenja”, istakao je.\n Društvene mreže su redovno na meti kritike da škode mentalnom zdravlju najmlađih korisnika jer ih potiču da se porede sa savršenom realnošću koja je raširena na tim platformama.\nDemokratski predsjednik je ponovno pozvao Kongres da uvede “stroga ograničenja” u vezi s ličnim podacima koje prikupljaju tehnološke kompanije i zabrani ciljano oglašavanje namijenjeno djeci.', 'Pronuklearne zemlje smatraju nuklearnu energiju ključnom za tranziciju Evrope na ekonomiju s niskim nivoom ugljika, u jeku dubokih neslaganja u Evropskoj uniji u vezi njene uloge u ispunjavanju klimatskih ciljeva.\n Dugotrajne podjele zbog nuklearne energije u bloku 27 članica produbile su se ove godine nakon što su se zemlje sukobile oko toga treba li se nuklearna energija s niskim udjelom ugljika računati pod ciljeve obnovljive energije.\n Napetosti su porasle i između Francuske, Španije i Njemačke, najvećeg evropskog potrošača energije, koja je u aprilu ugasila svoje posljednje nuklearne reaktore, oko toga trebaju li planirani projekti vezani uz energetsku infrastrukturu podržavati nuklearnu energiju, prenosi Hina, pozivajući se na Reuters.\nResurs za sigurnost opskrbe i klimatske obaveze\n Na sastanku u Parizu, 16 vlada pozvalo je EU da osigura veću podršku nuklearnoj energiji kroz svoje energetske politike, uključujući zelene industrijske subvencije i “banku” vodika u Uniji.\n Brisel je objavio da će samo određene napredne nuklearne tehnologije dobiti poticaje EU-a za zelene industrije.\n “Nuklearna energija je značajan resurs, kako za našu sigurnost opskrbe, tako i za klimatske obaveze”, rekla je francuska ministrica energetike Agnes Pannier-Runacher, koja je i sazvala sastanak.\n Sastanak je okupio evropsku komesarku za energetiku Kadri Simson i predstavnike 14 zemalja EU-a, uključujući Belgiju i Nizozemsku, kao i Italiju kao posmatrača, te Veliku Britaniju, kao gosta izvan Unije.\n Zemlje su raspravljale kako zajedno raditi na povećanju mogućnosti zapošljavanja u evropskoj industriji nuklearne energije.\n Evropa ima oko 100 gigavat-sati (GW) instaliranih nuklearnih kapaciteta, čime proizvodi otprilike četvrtinu električne energije u EU.\n Nuklearna energija može proizvesti veliku količinu električne energije bez ugljen-dioksida, a evropske zemlje poput Poljske, koja tek treba izgraditi svoj prvi reaktor, kao i Češke, to vide kao način za postupno ukidanje fosilnih goriva.\nSmanjiti ovisnost o ruskom nuklearnom gorivu\n “Cilj nam je razgovarati o tome kako u budućnosti finansirati brzi razvoj modernih nuklearnih tehnologija kao stabilnog izvora energije bez ugljika”, rekao je češki ministar energetike Jozef Sikela.\n Nuklearna energija nije obnovljiva, jer se oslanja na neobnovljiv izvor, a proizvodi i radioaktivni otpad.\n Zbog toga antinuklearne zemlje, uključujući Austriju, smatraju da bi trebalo potaknuti vlade da se usmjere na obnovljive izvore energije poput vjetra i sunca.\n U nacrtu izjave zemalja nakon sastanka navodi se da će se zemlje fokusirati na smanjenje ovisnosti o ruskom nuklearnom gorivu.\nPannier-Runacher je rekla da bi Brisel mogao pomoći ovom procesu tako da podrži razvoj konverzije i obogaćivanja uranija u Evropi.', 'Naučnici su objavili novi model ljudskog genoma, koji je bolji od prethodnog jer uključuje raznolikost ljudi i tako bolje odražava globalnu populaciju, pridonoseći sadašnjim pokušajima da se identificira genetska pozadina bolesti i načini njihova liječenja.\n To “pangenomsko” postignuće objavljeno je 20 godina od prvog sekvencioniranja ljudskog genoma, prekretnice koja je transformirala biomedicinska istraživanja, dajući naučnicima referentnu mapu za analizu DNK i razumijevanje mutacija koje su odgovorne za nastanak bolesti, prenosi Hina.\n Nova analiza genoma mogla bi pomoći u razumijevanju koliko genetske varijacije pridonose zdravlju i bolesti, unaprijediti genske testove i utrti put razvoju novih lijekova.\n Također bi mogla biti korisna u spoznavanju neurorazvojnih poremećaja kao što su shizofrenija, autizam, makro i mikrocefalija te metabolizma lijekova.\n Rezultat rada, koji je vodio međunarodni konzorcij naučnika predvođen američkim državnim Nacionalnim institutom za istraživanje genoma (NGHGRI), zapravo je modifikacija ranijeg modela genoma na način da je riješio njegov ključni nedostatak – to što nije reprezentirao genetske varijacije prisutne među osam milijardi stanovnika svijeta.\nGenom svake osobe se neznatno razlikuje\n Prethodni model se temeljio na DNK jedne osobe, a novi je zbirka genoma 47 ljudi različitog porijekla.\n Naučnici planiraju ići dalje i do sredine 2024. godine uključiti 350 osoba.\n “Pangenom nije samo jedan referentni genom, nego cijela zbirka različitih genoma. Uspoređujući te genome, možemo izraditi mapu ne samo genoma jednog pojedinca, nego cijele raznolike populacije”, rekao je genetičar Benedict Paten, koji je vodio istraživanje objavljeno u naučnom časopisu Nature.\n Zbirka se sastoji od genoma ljudi afričkog, istočnoazijskog, južnoazijskog, evropskog, sjevernoameričkog, južnoameričkog i karipskog porijekla.\n Genom je genetski otisak organizma, u ovome slučaju ljudskog, i sadrži informacije važne za rast i razvoj.\n Genom svake osobe se neznatno razlikuje, u prosjeku 0,4 posto.\nTe razlike mogu mnogo toga reći o zdravlju osobe, pomoći u dijagnozi i liječenju bolesti te o ishodu liječenja.', 'Organizacija Ujedinjenih naroda za obrazovanje, nauku i kulturu (UNESCO) pozvala je vlade država da usvoje strožije etičke smjernice za vještačku inteligenciju (AI), reagirajući na apel više od hiljadu stručnjaka koji su tražili moratorij na nove sisteme vještačke inteligencije.\n “Svijetu su potrebna jača etička pravila za vještačku inteligenciju: to je izazov našeg vremena”, izjavila je u Parizu glavna direktorica te kulturne i naučne agencije UN-a Audrey Azoulay, javlja AP.\n Samoregulacija industrije nije dovoljna da bi se izbjegle etičke štete uzrokovane daljnjim razvojem sistema vještačke inteligencije, upozorava UNESCO.\nZabrinutost UNESCO-a\n Azoulay je pozvala na provedbu preporuke o vještačkoj inteligenciji koju je UNESCO usvojio 2021. godine.\n UNESCO je zabrinut zbog mnogih etičkih pitanja koja su pokrenule ove inovacije, posebno pitanja diskriminacije i stereotipa kao i dezinformacija, zaštite ličnih podataka te ljudskih i ekoloških prava.\nPrema organizaciji, preporuke će pružiti alate koji će osigurati da se “razvoj vještačke inteligencije pridržava zakona, izbjegavajući štetu i osiguravajući da, kada je šteta učinjena, odgovornost i mehanizmi za obeštećenje budu dostupni onima koji su pogođeni”.', 'Elon Musk je objavio da se povlači sa čelnog mjesta Twittera jer je pronašao nasljednicu koja će uskoro postati nova izvršna direktorica.\n Iako Musk nije naveo njeno ime, američki mediji javljaju da je u pregovorima za tu poziciju Linda Jaccarino iz kompanije NBC Universal.\n Krajem 2022. Musk je najavio da se planira povući sa čelne pozicije Twittera, ali tek kada nađe i imenuje nasljednika.\n Izvršni direktor mreže postao je pošto je kupio tu internet platformu u oktobru za 44 milijarde dolara, no odmah je dao na znanje da to nije trajno rješenje.\nHaos i kontroverze\n Milijarder Musk vlasnik je kompanije za proizvodnju električnih vozila Tesla te SpaceX, koja proizvodi svemirske letjelice.\n\nExcited to announce that I’ve hired a new CEO for X/Twitter. She will be starting in ~6 weeks!\n My role will transition to being exec chair &amp; CTO, overseeing product, software &amp; sysops.\n — Elon Musk (@elonmusk) May 11, 2023\n \n Period koji je proveo kao izvršni direktor Twittera bilo je obilježeno haosom i kontroverzama, navodi agencija dpa.\nJaccarino u pregovorima\n The Wall Street Journal je objavio kako je Linda Jaccarino, predsjednica globalnog oglašavanja i partnerstava u kompaniji NBC Universal (NBCU), u pregovorima da postane nova izvršna direktorica Twittera.\n Jaccarino radi u NBCU više od jedne decenije gdje je bila zagovornica načina za pronalaženje boljih puteva za mjerenje efikasnosti oglašavanja, navodi američki list. Ona je ujedno bila i jedna od ključnih igrača u pokretanju streaming servisa Peacock.\nMusk je potvrdio da će preuzeti poslove izvršnog predsjednika i tehničkog direktora za nadzor proizvoda, softvera i sistema, prenio je Reuters.', 'Evropska unija odobrila je akviziciju vrijednu 69 milijardi dolara kojom bi Microsoft preuzeo gejming kompaniju Activision Blizzard.\n Iz Evropske komisije su saopćili da je njihova analiza pokazala da akvizicija neće smanjiti konkurenciju, prenosi Tanjug, pozivajući se na Bloomberg.\n Šefica EU-a za antimonopolska pitanja Margrethe Vestager okarakterizirala je akviziciju kao “prokonkurentsku” i istakla da će ona pokrenuti “cloud streaming” tržište, koje sada predstavlja samo jedan do tri posto cjelokupnog gejming tržišta.\nRazvoj tržišta budućnosti\n Odluka EU-a je suprotna odluci britanske Uprave za konkurenciju i tržišta, koja je prošlog mjeseca odlučila blokirati akviziciju.\n Vestager je rekla da se razlika u zaključcima regulatora Velike Britanije i EU-a bazira na tome koliko će se brzo razvijati ovo tržište u budućnosti.\n Dodala je da Unija smatra da će za njen razvoj biti potrebno više vremena.\nI pored toga što je EU odobrio akviziciju, da bi ona prošla mora biti odobrena od regulatornih tijela u Velikoj Britaniji i SAD-u.', 'Velika Britanija je objavila početni fond od 100 miliona funti (112,9 miliona eura) za razvoj sigurne i pouzdane upotrebe vještačke inteligencije u ekonomiji, javlja Anadolija.\n Vlada u Londonu smatra da se osnovni modeli, uključujući velike jezičke modele kao što su ChatGPT i Google Bard, mogu koristiti za širok spektar zadataka u ekonomiji.\n Novom\xa0investicijom\xa0će se finansirati uspostavljanje radne grupe između vlade i industrije kako bi se osiguralo da postoje domaći kapaciteti i široka upotreba sigurnih i pouzdanih modela\xa0vještačke inteligencije.\nPotencijal vještačke inteligencije\n “Iskorištavanje potencijala vještačke\xa0inteligencije pruža ogromne mogućnosti za rast naše ekonomije, kreiranje bolje plaćenih radnih mjesta i izgradnju bolje budućnosti kroz napredak u zdravstvu i sigurnosti”, rekao je britanski premijer Rishi Sunak.\n “Ulaganjem u nove tehnologije kroz\xa0novu stručnu radnu grupu, možemo nastaviti razvoj\xa0sigurne i pouzdane vještačke\xa0inteligencije\xa0kao dijela oblikovanja inovativnije britanske ekonomije”, dodao je.\nOčekuje se da će prihvatanje ove tehnologije povećati bruto domaći proizvod za sedam posto u roku od jedne decenije, čineći to ključnom prilikom za rast britanske ekonomije, navodi se u saopštenju.', 'Iako veštačka inteligencija (AI) kao deo računarske nauke postoji već decenijama, unapređenja ove sfere istraživanja u poslednjih godinu dana najavljuju novu budućnost računara, softvera i celog globalnog interneta.\n I mada je poslednja verzija naprednog “Chat bota” GPT-3 (razgovora sa veštačkom inteligencijom, AI Chat) predstavljena pre samo nekoliko meseci, u decembru prošle godine, njegova ogromna popularnost među korisnicima je već donela i novu verziju, nazvanu GPT-4.\n GPT-3 je model veštačke inteligencije koji je zasnovan na softveru (nazvanom generativni jezički model) koji pretražuje internet i uz pomoć svojih algoritama može da analizira kontekst, jezičke forme i same reči i izraze. Iako ovakav način mašinskog ili računarskog učenja (machine learning, ML) i dalje ne simulira rad ljudskog mozga, neurone i razne hemijsko-fiziološke procese koje doživljavamo kao sopstvene “misli” i “sećanja”, GPT modeli veštačke inteligencije mogu da “zapamte” milione fraza, izraza i termina, te da ih kombinuju u smislene tekstove za samo nekoliko sekundi. Naučnici procenjuju da bi čoveku bilo potrebno najmanje 200 godina da pročita i analizira količinu podataka koje GPT AI modeli obrade svakog dana. Takođe, budući da internet i njegov sadržaj nisu “statični”, jer se svakoga dana na internet postave milioni novih tekstova, fotografija i video snimaka, i sami GPT modeli postaju bolji svakoga dana, analiziranjem sve više i više podataka.\n Milioni termina koje GPT-3 (a sada i GPT-4) analiziraju znači i da su oni “virtuelni eksperti” za tzv. linearno učenje, u šta spadaju svi tekstovi u kojima se vrši neko nabrajanje, objašnjenje ili davanje referenci na druge izvore. Tako GPT-3 može da predloži recept za kuvanje obroka, savet kako popraviti računar ili automobil, pa čak i da daje pravne savete. GPT-3 koristi čak 175 milijardi parametara i “softverskih oznaka” za razne stručne ili svakodnevne termine, a sa korisnicima može da razgovara na više od 80 jezika. Ipak, budući da je na internetu najviše sadržaja na engleskom jeziku, to znači i da će GPT-3 najbolje odgovoriti na engleskom.\n Pre nekoliko meseci podrška za balkanske jezike je bila skromna, ali je sada, prvenstveno zbog velikog broja korisnika i sa ovih prostora, GPT-3 u stanju da posebno definiše srpski, hrvatski, makedonski i druge jezike iz regiona. GPT-3 ima više od 100 miliona korisnika širom sveta, a dnevno ga koristi između 55 i 57 miliona ljudi. Open AI, neprofitna organizacija koja stoji iza ovog modela veštačke inteligencije, je zbog ogromnog broja korisnika bila prinuđena da deo mogućnosti ostavi za plaćenu (naprednu verziju) nazvanu “ChatGPT Plus”.\nSretna ‘četvorka’\n Mnogi internet korisnici se pitaju “čemu Chat GPT može da posluži”. Odgovor je – praktično svemu. Pored već navedenih saveta i kulinarskih recepata, Chat GPT može da piše originalne tekstove, priče, pa čak i poeziju (na engleskom ili srpskom jeziku), može da daje razne istorijske informacije, pa čak i da piše računarske programe (softverski kod). Tako je poznati producent Claudio Passavanti pomoću ChatGPT-a stvorio prvi “AI sintisajzer”, softver koji proizvodi potpuno nove zvukove.\n Upotreba GPT-a takođe nije ograničena samo na svet interneta ili kodiranje. U nekim eksperimentima, ChatGPT je uspešno odgovorio na sva pitanja za polaganje standardnog advokatskog ispita u Sjedinjenim Američkim Državama.\n Istraživači sa Univerziteta u Ilionisu, koji stoje iza ovog eksperimenta, navode da Chat GPT u više od 80 odsto slučajeva daje ispravne i dobre pravne savete, te da je, gledajući “reč po reč” (word by word representing) bolji od većine pravih advokata. Razlog je jednostavan: GPT jezički model je “pročitao” i analizirao desetine hiljada slučajeva i presuda, nešto za šta bi ljudskom advokatu bile potrebne godine.\n ChatGPT je već našao i primenu u medicini. Iako AI još uvek ne može da razume dijagnoze i predvidi zdravstveno stanje pacijenta, on na osnovu stotina hiljada javno dostupnih medicinskih radova, te ogromnog broja farmaceutskih analiza može da preporuči terapiju ili lekove unutar neke terapije. On takođe može i da lekaru na jednom mestu ponudi sve reference vezane za neku od dijagnoza, za šta bi (slično pravnoj praksi) takođe bili potrebni meseci istraživanja i analiziranja već postojećih medicinskih slučajeva. Istraživači već koriste GPT AI za analizu kliničkih ispitivanja novih lekova i automatizovano generisanje izveštaja, što lekarima ostavlja više vremena za rad sa pacijentima.\nZatražena ograničenja\n Fondacija Open AI navodi da je GPT-4 barem 30-ak odsto brži u odnosu na GPT-3, te da sadrži novi sistem za “korekciju grešaka” unutar svog jezičkog modela (error correcting code, ECC). Nova verzija veštačke inteligencije “razume” jezičke sintakse dužine do 4.096 karaktera (nazvanih “token”), u odnosu na 2.048 “tokena” kod GPT-3, što predstavlja gotovo dvostruko bolje mogućnosti. Velika novost je i da GPT-4 sada razume i kontekst i značenja unutar slika – GPT-3 je koristio samo tekst kao ulaznu informaciju.\n Open AI navodi i da GPT-4 može da položi standardizovani test opšte informisanosti u SAD-u (SAT, koristi se najčešće za prijem na fakultete) sa prosečnim uspehom od čak 94 odsto, te da položi već pomenuti standardni advokatski ispit sa prosečnim uspehom od 90 odsto.\n Sam Altman, CEO fondacije Open AI je GPT-4 nazvao “najsposobnijim modelom veštačke inteligencije do sada”, ali je i priznao da “i dalje postoje neka ograničenje i greške, te da ih i korisnici uviđaju nakon dužeg korišćenja”.\n Takođe, i “četvorka” će, kao i GPT-3, moći da generiše samo tekstualne odgovore, iako će moći da analizira fotografije. Američki kongresmeni Don Beyer i Ted Lieu zatražili su donošenje posebne zakonske regulative u SAD-u koja bi ograničila korišćenje ovakvih modela veštačke inteligencije.\nStrah od plagijata\n Brojni kritičari ChatGPT-a navode da ovakav AI otvara vrata masovnom plagijarizmu, budući da on odgovore generiše na osnovu već postojećih tekstova, članaka, knjiga i radova. I Evropska unija takođe zahteva regulisanje ove oblasti. Evropska komisija je još 2021. godine donela okvirni set propisa nazvanih “Artificial Intelligence Act”, koji obuhvataju i online AI softver, kao i razne druge primene veštačke inteligencije, poput one za prepoznavanje lica u bezbednosnim sistemima ili, pak, u automobilima. Ovi propisi bi u toku ove godine trebalo da postanu i zvanično proširenje već postojećeg seta mera GDPR, vezanih za privatnost na internetu i korišćenje privatnih podataka korisnika u digitalnom obliku.\n Iako GPT modeli i dalje “nemaju svoju svest” te nisu “online mozgovi”, u narednih nekoliko godina se očekuje korišćenje i potpuno novih modela veštačke inteligencije, koji neće biti zasnovani na jezičkom učenju i linearnoj obradi već postojećih podataka.\n Kompanija Google mnogo nade polaže u svoj Bard AI, sistem koji uči “uživo”, iz trenutnih pretraga na internetu. Budući da je Google najveći internet pretraživač, Bard AI može da usvoji i analizira informacije o trenutnim događajima, što ChatGPT (još uvek) ne može.\n Character AI je novi model veštačke inteligencije, baziran na “neuralnim mrežama” (softverskoj simulaciji rada ljudskog mozga), koji podržava nekoliko “persona”, te odgovore “za i protiv”, dajući na taj način korisniku više opcija na njegov upit.\nI Kina sve više ulaže u razvoj veštačke inteligencije, budući da ova zemlja ima i najveći broj korisnika interneta i najveći broj korisnika smartfona u svetu. Tako je kineski tehnološki gigant BaiDu nedavno predstavio svoju verziju “generalne veštačke inteligencije”, nazvanu “Ernie”. Za razliku od ChatGPT-a i drugih AI modela američkih kompanija, Ernie AI je specijalizovan za termine i pitanja vezana za samu Kinu i svakodnevni život ljudi u njoj, te nudi automatizaciju brojnih državnih online usluga u Kini, kojih ima više od 4.000.', 'Evropska unija radi na uvođenju novih strogih pravila o različitim tehnologijama vještačke inteligencije (AI), kao što je ChatGPT softver, svojevrsni “robot za razgovor”, koji je osmišljen na temelju AI.\n EU još nema propise o ChatGPT-u ili sličnim AI sistemima, ali je prije dvije godine Evropska komisija pripremila prvi zakonski prijedlog za okvir novih pravila o AI i dostavila ga državama članicama i Evropskom parlamentu.\n Ovaj prijedlog bi uveo neka ograničenja i pravila transparentnosti u korištenju sistema vještačke inteligencije. Ako prijedlog postane zakon, AI sistemi kao što je ChatGPT će se, također, morati koristiti u skladu s ovim pravilima.\n U prijedlogu komisije AI sistemi su klasifikovani u četiri glavne grupe: neprihvatljiv rizik, visok rizik, ograničeni rizik i minimalni rizik, prenosi Anadolija.\n Sistemi vještačke inteligencije, za koje se smatra da predstavljaju jasnu prijetnju po životnu sigurnost, sredstva i prava ljudi, u grupi su neprihvatljivog rizika.\n Također su zabranjeni AI sistemi ili aplikacije koje se protive slobodnoj volji pojedinaca, manipulišu ljudskim ponašanjem ili vrše društveno bodovanje.\nGrupa visokog rizika\n Zatim, u grupu visokog rizika spadaju oblasti kao što su kritična infrastruktura, obrazovanje, hirurgija, evaluacija životopisa za zapošljavanje, kreditni rejting, dokazi, imigracija, azil i upravljanje granicom, verifikacija putnih isprava, biometrijski sistemi identifikacije i sudski i demokratski procesi.\n Ovi sistemi moraju biti nediskriminatorni, a rezultati moraju biti vidljivi i podložni adekvatnom ljudskom nadzoru.\n Prema pravilima, sigurnosne jedinice će moći koristiti sisteme biometrijske identifikacije na javnim područjima u posebnim slučajevima kao što su terorizam i teška krivična djela. Međutim, takva upotreba AI sistema će biti ograničena i podložna odobrenju pravosudnih organa.\n Sistemi u grupi ograničenog rizika će, također, morati ispoštovati određene obaveze transparentnosti.\n U prijedlogu, chatbotovi su, također, u grupi ograničenog rizika. Cilj je da korisnici koji razgovaraju s chatbotovima postanu svjesni da su u interakciji s računarom.\n Aplikacije kao što su videoigrice koje podržavaju umjetnu inteligenciju ili filteri za neželjenu poštu su u grupi minimalnog rizika.\nU međuvremenu, nastavlja se rad na zakonu o vještačkoj inteligenciji, koji zahtijeva odobrenje EP-a i država članica kako bi stupio na snagu.', 'Kineski tehnološki gigant Alibaba predstavio je Tongyi Qianwen, svoj veliki jezički model koji pokreće vještačka inteligencija, ušavši tako u trku za chatbot s potencijalnim rivalom ChatGPT-om, piše China Daily.\n “Nalazimo se na tehnološkoj prekretnici, do koje su doveli generativna vještačka inteligencija i računarstvo ‘u oblaku’, a kompanije u svim sektorima počele su da prihvataju inteligentnu transformaciju kako bi preduhitrile igru”, rekao je Zhang Yong, čelni čovjek Alibaba grupe te Alibaba Cloud Intelligence, prenosi Beta, pozivajući se na agenciju Xinhua.\n Kompanija Alibaba je počela da istražuje velike jezičke modele 2019. godine. Novi proizvod će u početku biti postavljen na DingTalk, aplikaciju za razmjenu poruka na radnom mjestu, radi sumiranja bilježaka sa sastanaka, kreiranja poezije, pisanja mailova i sastavljanja poslovnih prijedloga, navodi se u izvještaju.\n Vodeće kineske tehnološke kompanije, uključujući Baidu Inc, Tencent Holdings Ltd i NetEase, ušle su u trku za chatbot koji pokreće vještačka inteligencija.\nProizvodi slični ChatGPT-ju\n Kompanija Alibaba je predstavila Tongyi Qianwen dan nakon što je kineski pionir vještačke inteligencije SenseTime lansirao svoj najnoviji set velikih AI modela “SenseNova”, koji pokrivaju ključne mogućnosti, uključujući kompjuterski vid, obradu prirodnog jezika i sadržaj koji generiše vještačka inteligencija.\n Baidu je prošlog mjeseca predstavio svoj veliki jezički model i proizvod sličan ChatGPT-ju pod nazivom “Ernie Bot”.\n Kineski regulator za cyber prostor 11. aprila je predstavio nacrt mjera za upravljanje generativnim uslugama vještačke inteligencije.\nProvajderi će biti odgovorni za legitimnost podataka koji se koriste za obuku generativnih proizvoda vještačke inteligencije i trebalo bi da se preduzmu mjere za sprečavanje diskriminatornog sadržaja prilikom dizajniranja algoritama, podataka za obuku i generisanja modela, kao i prilikom pružanja usluga, navodi China Daily, citirajući nacrt objavljen radi utvrđivanja stavova javnosti.', 'Kompanija Microsoft je objavila nove planove kako da vještačku inteligenciju učini dostupnom većem broju korisnika, kao odgovor na dostignuća rivalske kompanije Google u istoj oblasti.\n Microsoft je predstavio novi\xa0Copilot, odnosno asistenta-vještačku inteligenciju, za paket Microsoft 365, koji obuhvata Word, Excel, PowerPoint i Outlook, prenosi Tanjug, pozivajući se na Reuters.\n “Vjerujemo da će ova sljedeća generacija vještačke inteligencije otključati novi talas rasta produktivnosti”, rekao je izvršni direktor Microsofta Satya Nadella, u danu kada su cijene akcija Microsofta porasle za gotovo četiri posto.\n Reuters navodi da je pomama za ulaganjem i pravljenje novih proizvoda baziranih na vještačkoj inteligenciji počela prošlogodišnjim puštanjem u rad ChatGPT-ja, odnosno aplikacije za ćaskanje sa vještačkom inteligencijom, koja je, kako se navodi, pokazala potencijal takozvanih velikih jezičkih modela.\n Takva tehnologija uči iz već postojećih i dostupnih podataka kako da kreira novi sadržaj, a ove sedmice kompanija koja je kreirala tu aplikaciju, OpenAI, najavila je lansiranje verzije GPT-4.\n‘Personalizacija’ vještačke inteligencije\n Funkcije te aplikacije podražava Microsoftova aplikacija Copilot, a iz te kompanije najavljuju da će aplikacija “podstaći više ljudi da koristi paket Office i povećati razdvajanje u odnosu na konkurente”.\n Potpredsjednik kompanije Microsoft John Friedman je rekao da ćaskanje sa Microsoftovom aplikacijom predstavlja najveće iskustvo iz kojeg aplikacija može da uči.\n “Naprimjer, korisnik može da upita: ‘Reci mom timu kako da ažuriramo strategiju proizvoda’, a vještačka inteligencija će uzimati podatke iz mailova od tog jutra, sastanaka ili chatova“, rekao je Friedman.\n On je dodao da na duge staze vještačka inteligencija treba da bude personalizovanija.\n“Često tjeramo ljude da se prilagode mašinama i sistemima koje smo napravili. Ovo je stvar koja će početi da se prilagođava vama”, zaključio je Friedman.', 'Kanadska javna radiotelevizija Canadian Broadcasting Corporation (CBC) prestala je objavljivati na društvenoj mreži Twitter nakon što je označena kao medij koji finansiraju vlasti.\n Njen Twitter račun je opisan kao medij koji prima “69 posto sredstava od vlade”, a prije toga pisalo je da prima 70 posto sredstava od vlade.\n Vlasnik Twittera Elon Musk objasnio je da je “Canadian Broadcasting Corp rekao da ga s manje od 70 posto finansira vlada”, pa su “ispravili oznaku”.\n CBC će suspendirati svoje aktivnosti na Twitteru zbog oznake, a spor je privukao pažnju kanadskog premijera Justina Trudeaua i njegovog konzervativnog rivala Pierrea Poilievrea, piše Reuters a prenosi Hina.\n Prethodno su neki CBC-jevi sadržaji na Twitteru počeli nositi oznaku “mediji koje financira vlada”.\n CBC je odgovorio da ga ne finansira vlada, već da se “javno finansira kroz parlamentarna izdvajanja o kojima glasaju svi zastupnici u parlamentu”.\n “Naše novinarstvo je nepristrano i nezavisno. Sugerirati suprotno je neistinito. Zato pauziramo naše aktivnosti na Twitteru”, objavio je CBC.\n Televizija je također rnavela da oglašavanje pomaže u pokrivanju troškova na svim platformama.\nKritike premijera Trudeaua\n Prethodno je Trudeau optužio Poilievrea da je angažirao američkog milijardera da napadne kanadsku javnu radioteleviziju, nakon što je Poilievre potaknuo Muska da CBC označi kao “finansiran od strane vlade”.\n Poilievre je prošle sedmice na Twitteru naveo kako je pisao Musku tražeći da se Canadian Broadcasting Corporation označi “tačno”.\n Poilievre, koji je prošle godine preuzeo stranku i vodi kampanju za obustavu finansiranja CBC-a, proslavio je odluku, napisavši na Twitteru da “sada ljudi znaju da je to Trudeauova propaganda, a ne vijest”.\n Obraćajući se novinarima, Trudeau je rekao: “Napad na ovu kanadsku instituciju, napad na kulturu i lokalni sadržaj koji je toliko važan mnogim Kanađanima, stvarno ukazuje na vrijednosti i pristup koji gospodin Poilievre ima”.\n “Kako bi napao ovu instituciju koja je važna za mnoge, mnoge Kanađane, on trči američkim milijarderima, tehnološkim divovima koje nastavlja braniti”.\n Trudeauovu manjinsku vladu podržavaju ljevičarski Novi demokrati, a izbori se očekuju tek 2025.\nAktivnosti na Twitteru prekinuo i švedski javni radio\n Švedski javni radio (SR) također je objavio u utorak da prekida aktivnosti na Twitteru.\n “Sveriges Radio je već neko vrijeme smanjio svoje prisustvo na Twitteru, a sada smo odlučili da posve prekinemo svoje aktivnosti na toj platformi, kao i da ugasimo niz profila”, objavio je na svojem blogu taj najslušaniji radio u zemlji.\n “Moramo koncentrirati i utvrditi prioritete u pogledu prisustva SR-a na internetu, a Twitter se u protekloj godini jednostavno promijenio i postao nam je manje važan”, rekao je radijski dužnosnik za društvene medije Christian Gillinger.\n Prošle sedmice američki javni radio NPR postao je prva velika medijska kuća koja je napustila Twitter u znak prosta protiv nove politike te mreže, koju je Musk kupio u oktobru za 44 milijarde dolara.\nOtkako je kupio Twitter, Musk je ublažio pravila o kontroli sadržaja na platformi dopustivši povratak mnogobrojnim korisnicima koji su bili zabranjeni zbog objava koje su poticale na mržnju ili širenja dezinformacija. Otpustio je i puno zaposlenika. Twitter je imao 7.500 zaposlenika, a sada ih ima manje od 2.000.', 'Elon Musk ne može odustati od nagodbe s regulatorima vrijednosnih papira koja je postignuta nakon što su njegovi tvitovi iz 2018. godine u kojima tvrdi da je osigurao sredstva za preuzimanje Tesle u privatno vlasništvo uzrokovali skok cijena dionica proizvođača električnih vozila i doveli do privremenog zaustavljanja trgovanja, presudio je žalbeni sud.\n Ta nagodba s Komisijom za vrijednosne papire i berzu (SEC) zahtijevala je da Musk dobije prethodno odobrenje od Teslinog advokata za neke od svojih tweetova.\n Skraćeni nalog Žalbenog suda Drugog okružnog suda SAD-a na Manhattanu od ponedjeljka objavljen je nekoliko dana nakon što je tročlano vijeće saslušalo argumente advokata strana u slučaju.\nSud: Musk se sada predomislio\n Nalogom se, također, traži da Musk i Tesla plate građanske kazne zbog tvitova u kojima je Musk rekao da ima “osigurana sredstva” za preuzimanje Tesle u svoje privatno vlasništvo po cijeni od 420 dolara po dionici.\n Finansiranje nije osigurano, a Tesla je ostao javan.\n Musk je prošle godine osporio odluku sudije nižeg suda kojom se od njega zahtijevalo da se pridržava dogovora na temelju toga što su se okolnosti promijenile i zato što dekret sadrži “prethodno ograničenje” za koje Musk tvrdi da krši Prvi amandman Ustava SAD-a\n Nastojeći poništiti mandat prije odobrenja, Muskovi advokati nazvali su ograničenje “brnjicom koju je nametnula vlada”, koja je ohladila njegov govor o širokom spektru tema.\n Žalbeni sud je rekao da je Musk mogao pregovarati o nagodbi koja je očuvala njegovo neograničeno pravo na tvitanje, ali je odlučio da to ne učini i nije imao pravo preispitivati stvar “jer se sada predomislio”.\n U svojoj je presudi Žalbeni sud je rekao da “nema dokaza koji bi poduprli Muskovu tvrdnju da je SEC upotrijebio dekret o pristanku za provođenje zlonamjernih, uznemirujućih istraga njegova zaštićenog govora”.\nSudija: Tvitanje bez odobrenja\n Umjesto toga, navodi se, SEC je otvorio “samo tri istrage o Muskovim tvitovima od 2018. godine”, a svaki osporeni tvit “vjerovatno je prekršio uslove dekreta o pristanku”.\n Advokati u slučaju nisu odmah odgovorili na poruke novinara koji su tražili komentar.\n SEC je istraživao jesu li tvitovi izvršnog direktora Tesle iz novembra 2021. godine, u kojima je pitao pratitelje na Twitteru treba li prodati 10 posto svojih dionica Tesle prekršili nagodbu koju je Musk potpisao nakon što je SEC protiv njega pokrenuo ovršni postupak, navodeći da su njegovi tvitovi o preuzimanju Tesle u privatno vlasništvo prekršili anti-odredbe o prevari zakona o vrijednosnim papirima.\nU pisanoj presudi iz aprila 2022. godine, sudija Lewis Limon rekao je da je Musk slao tvitove bez odobrenja.', 'Napretkom interneta i razvojem modernih tehnologija, virtuelni identitet i prisustvo na društvenim mrežama postali su sastavni dio života savremenog čovjeka. Granice slobode značajno su pomjerene, a privatnost gotovo da ne postoji.\n Trend dokumentovanja svakodnevnih aktivnosti na društvenim mrežama odavno je uzeo maha, a vremenom je postao i sastavni dio roditeljstva. Slijepo prateći trendove i ne uzimajući u obzir realne opasnosti koje oni donose, sve je više roditelja koji na društvenim mrežama prekomjerno dijele fotografije i videozapise svoje djece, kao i lične informacije poput datuma i mjesta rođenja, adrese, vrtića ili škole koju dijete pohađa.\n Nedavno provedeno britansko istraživanje pokazalo je da roditelj u prosjeku objavi gotovo 1.500 fotografija svog djeteta na internetu prije nego što ono napuni pet godina.\n Ovaj trend kolokvijalno je poznat kao sharenting (nastalo od riječi share – dijeliti i parenting – roditeljstvo).\nPokušaj Francuske da stane na kraj ‘sharentingu’\n Zabrinut zbog stalnog objavljivanja fotografija i videa male djece te trendova u kojima ih se ponižava te ismijava zbog lajkova, zastupnik u parlamentu Francuske Bruno Studer je početkom aprila u proceduru uputio prijedlog zakona kojim bi se ovom trendu stalo na kraj.\n Predloženi zakon još uvijek je u fazi nacrta, a ukoliko bude usvojen omogućit će poduzimanje pravnih koraka za rješavanje nesuglasica između roditelja, kao što je zabrana jednom roditelju da postavlja ili dijeli fotografije djeteta bez dozvole drugog roditelja. U ekstremnim slučajevima, roditelji mogu čak i da izgube pravo na fotografije svoje djece.\n Nacrt zakona posebnu pažnju posvećuje eksploataciji dječijih fotografija na online platformama.\n Prihod od komercijalno korištenih dječijih fotografija morat će da se uplaćuje na račun koji djeca od 16 godina mogu sama da koriste.\n “Ovo se odnosi na one koji koriste djecu kako bi zaradili novac ili poboljšali vlastiti imidž”, rekla je državna sekretarica Charlotte Caubel, koja je podržala prijedlog zakona.\n Osim toga, u zakon je ugrađeno i pravno provodljivo “pravo na zaborav”, prema kojem djeca, ukoliko žele, kasnije mogu sa interneta ukloniti svoje fotografije i videosnimke.\nDigitalni otisak prati dijete tokom cijelog života\n Katarina Jonev Ćiraković, stručnjakinja za sigurnost djece na internetu, u razgovoru za Al Jazeeru pojašnjava da roditelji, s obzirom na to da je riječ o njihovoj djeci, smatraju da imaju pravo objavljivati fotografije i sadržaj na društvenim mrežama. Problem je, ističe, što u tome pretjeruju, često prelazeći granicu privatnosti djeteta, njegovog dostojanstva i reputacije.\n “Te fotografije roditeljima verovatno jesu slatke, ali treba imati na umu da fotografije deteta koje je musavo ili deteta kojem se presvlači pelena ili deteta u drugim neprimerenim situacijama narušavaju njegovu reputaciju i izazivaju salvu negativnih komentara”, kaže Jonev Ćiraković.\n “Ukoliko se odluče da objavljuju fotografije svoje dece, roditelji trebaju da povedu računa u smislu da moraju da znaju da se jednom objavljenja fotografija nikada ne briše, jer ostaje na raznoraznim serverima, kao i da razmisle koji je cilj objave tih fotografija jer one mogu biti zloupotrebljene”, pojašnjava.\n Dodaje da roditelji često nisu svjesni da na taj način stvaraju digitalni otisak svog djeteta koji će ga pratiti i u budućnosti.\n “U vremenima u kojima sve postaje digitalno, kada u velikim firmama pre čitanja CV-ja gledaju ponašanje kandidata za posao na društvenim mrežama, roditelji trebaju voditi računa pre svega o reputaciji i dostojanstvu svog deteta kako mu u budućnosti ne bi napravili problem”, kaže Jonev Ćiraković.\n “Osim toga, kada govorimo o deci influensera i deci influenserima, rasti i sazrevati pod budnim okom velikog broja nepoznatih ljudi na društvenim mrežama jeste nešto što detetu može da stvori pritisak. Pre svega, dete može da nastavi da se ponaša kao poluslavna ličnost kasnije kada bude imalo svoje društvene mreže i da ne vodi računa o aspektu bezbednosti i ne poštuje pravila ponašanja koja važe za decu. Na primer, da nemaju puno pratilaca, da im profil bude zaključan, kakve fotografije da kače i slično”, dodaje Jonev Ćiraković.\nNajvažnija edukacija roditelja\n Iako pozdravlja pokušaj Francuske da zakonski stane u kraj sharentingu, Jonev Ćiraković smatra da je edukacija roditelja znatno važnija.\n “Svi krivični zakoni, pa i ovi naši na Balkanu, imaju član koji kaže da je zabranjeno fotografisanje bez dozvole. Idući logikom da su deca naša, roditelji smatraju da imaju to pravo. Naravno, to pravo im niko ne uskraćuje, ali naprosto je potrebno naći meru, naći dozu jer posledice na kasniji detetov život, razvoj, karijeru, poimanja sebe igra ogromne”, kaže.\n Ipak dodaje da “roditelji imaju pravo da negde podele fotografiju svog deteta, jer eto žele da se pohvale svojim čedom”, te ukazuje kako “taj deo treba razumeti i ne treba uvek osuđivati roditelje”.\n Da bi se postigla mjera o kojoj govori, Jonev Ćiraković ističe važnost edukacije roditelja na temu interneta i svih opasnosti koje je ekspanzija društvenih mreža donijela.\n “Edukacija za sve što je vezano za internet i mobilni telefon, uključujući i fotografisanje, mora postojati u samoj porodici. Nijedan zakon nije dovoljno efikasan, niko neće biti potpuno zadovoljan nijednim zakonom koji se usvoji, a u ovim čudnim vremenima je jako bitno sačuvati porodicu i zbog toga smatram da je, pre tužbe, bolja edukacija, prevencija i podizanje svesti”, ističe.\n Dodaje da “analogni roditelji ne mogu digitalnu djecu izvesti na pravi digitalni put”.\n“Mi smo odrasli u vremenu bez telefona i nemamo predstavu, svest koliko je detinjstvo drugačije. Vremena, okolnosti, društvo, svet se izmenio, svi smo danas na telefonima i to moramo da prihvatimo kao jednu novu realnost i da budemo mudriji i zreliji mi kao roditelji, da negde i radimo na sebi. Internet je pun informacija o internetu i kad već i mi odrasli toliko vremena provodimo na internetu, najmanje što možemo je da se informišemo i na pravi način da pristupimo detetu objašnjavajući mu kako treba da se ponaša”, zaključuje Jonev Ćiraković.', 'Google je objavio da u Italiji planira uspostaviti još jednu bazu podatkovnih centara za računarstvo u oblaku (cloud computing), odabravši za sjedište nove „regije“ Torino.\n Američki div već je uspostavio „regiju“ s podatkovnim centrima u Milanu, javlja Reuters.\n\nÈ ufficiale: la #GoogleCloud Region di Torino è aperta! 🇮🇹 Da oggi, grazie alla presenza di due Region #GoogleCloud nel Paese, aziende, PA e cittadini italiani potranno beneficiare di servizi digitali più rapidi e sicuri 🔗 https://t.co/vWzpNerqRy #GoogleCloudItalia pic.twitter.com/X8CcnFS7gb\n — Google Cloud Italia (@GoogleCloud_IT) March 23, 2023\n \n „Regije“ u Torinu i Milanu olakšat će svim italijanskim kompanijama i državnim službama pristup računarstvu u oblaku, komentirao je Enrico Bagnasco, izvršni direktor za informacijske sisteme italijanske banke Intesa Sanpaolo, na blogu.\nGoogleove baze podatkovnih centara u dva italijanska grada mogle bi stvoriti novo tržište koje bi do 2025. moglo dostići vrijednost od 1,9 milijardi eura, objavio je Google, pozivajući se podatke nezavisnog istraživanja.', 'Južna Koreja lansirala je raketu domaće izrade, nazvanu “Nuri”, nakon što je prethodno lansiranje otkazano zbog tehničkih poteškoća.\n Raketa bi trebala rasporediti satelite u orbitu 550 kilometara iznad površine Zemlje, prenosi agencija Yonhap.\n Lansiranje rakete “Nuri” označava veliki korak u svemirskom programu Južne Koreje, dok zemlja nastoji postati ključni igrač u sve intenzivnijoj svemirskoj utrci sa svojim azijskim susjedima.\n Prethodno planirano lansiranje odgođeno je samo nekoliko sati prije predviđenog termina, pri čemu su tehničke poteškoće dužnosnici opisali kao komunikacijske pogreške unutar sistema koji kontrolira rezervoar s helijem na lansirnoj rampi.\n “Inženjeri su modificirali kontrolni program i konačno smo kroz ponovljene testove potvrdili da radi stabilno”, rekao je Oh Tae-seok, zamjenik ministra nauke, dodajući da sama letjelica nije pokazala nikakve probleme, prenosi Reuters.\nAmbiciozni planovi Južne Koreje\n Trostepena “KSLV-II Nuri” prva je domaća svemirska raketa koja koristi samo južnokorejsku raketnu tehnologiju, a očekuju se još tri probna lansiranja do 2027.\n Posljednji južnokorejski raketni sistem, lansiran 2013. nakon višestrukih odgađanja i neuspjelih testova, razvijen je zajedno s Rusijom, prenosi Hina.\n “Nuri” je ključ za ambiciozne planove Južne Koreje da pokrene svoj svemirski program i potakne napredak u 6G mrežama, špijunskim satelitima, pa čak i lunarnim sondama.\n Uz žestoku utrku u naoružanju u Aziji, lansiranja u svemir dugo su bila delikatno pitanje, a Sjeverna Koreja se sprema lansirati svoj prvi vojni špijunski satelit.\nSeul, također, planirati lansirati vojne satelite, ali je isključio bilo kakvu upotrebu oružja za “Nuri”.', 'Indija planira prisiliti proizvođače pametnih telefona da dozvole uklanjanje unaprijed instaliranih aplikacija i zahtijevaju provjeru velikih ažuriranja operativnog sistema prema predloženim novim sigurnosnim pravilima, navodi se u Vladinom dokumentu u koji je Reuters imao uvid.\n Nova pravila, čiji detalji nisu ranije objavljeni, mogla bi produžiti rokove lansiranja na svjetskom tržištu pametnih telefona i dovesti do gubitaka u poslovanju od unaprijed instaliranih aplikacija za kompanije kao što su Samsung, Xiaomi i Apple.\n Indijsko ministarstvo za informacijske tehnologije razmatra nova pravila usred zabrinutosti zbog špijuniranja i zloupotrebe korisničkih podataka, rekao je visoki Vladin zvaničnik, odbijajući da bude imenovan jer informacije još nisu javne, prenosi Fena.\nVeć zabranili 300 kineskih aplikacija\n „Unaprijed instalirane aplikacije mogu biti slaba sigurnosna tačka i želimo osigurati da to nijedna strana nacija, uključujući Kinu, ne iskorištava. To je pitanje nacionalne sigurnosti“, dodao je.\n Indija je pojačala kontrolu kineskih preduzeća od graničnog sukoba između susjeda 2020. godine, zabranivši više od 300 kineskih aplikacija, uključujući TikTok. Također je intenzivirala kontrolu investicija kineskih kompanija.\nI globalno, mnoge zemlje su nametnule ograničenja na korištenje tehnologije kineskih kompanija kao što su Huawei i Hikvision zbog straha da bi ih Peking mogao koristiti za špijuniranje stranih državljana. Kina negira te optužbe.', 'Društvena mreža Twitter dopustit će objave do 10.000 znakova za svoje pretplatnike, objavila je kompanija.\n Twitter je dosad dopuštao objave do 280 znakova, no korisnici koji plate osam dolara pretplate za Twitter Blue moći će dijeliti duže tekstove na toj mreži, prenosi Hina.\n Novi vlasnik Elon Musk pretplatom želi preusmjeriti Twitter od neuspješnog pristupa prihoda od reklama.\n “Twitter sada dopušta tvitove do 10.000 znakova, ali i s podebljanim i kurziv formatima”, najavila je kompanija. Za utisak koliko je duga objava od 10.000 znakova za usporedbu se može uzeti ovaj članak koji ih ima oko 1.000.\nMonetizacija sadržaja\n Najava je uslijedila nekoliko dana nakon što je Twitterov rival Substack, platforma za newslettere, najavio plan opcije kraćih objava koje će sličiti Twitteru.\n Twitter je objavio da će sada omogućiti korisnicima da monetiziraju svoj sadržaj te da pretplatnici mogu omogućiti pretplate na svoje račune kako bi direktno zarađivali.\n Prelazak na duže tekstove velika je promjena za Twitter koji se dugo izdvajao od drugih društvenih mreža zbog ograničenja objava.\nPrvobitno su objave smjele imati do 140 znakova, no prije nekoliko godina to je povećano na 280.', 'Holandska vlada posljednja je u nizu koja je naredila svojim dužnosnicima da uklone aplikaciju TikTok u vlasništvu Kine sa službenih telefona.\n Holandsko ministarstvo unutarnjih poslova upozorilo je da obeshrabruje, na telefonima koje koristi vlada, korištenje svih aplikacija iz “zemalja s agresivnim cyber-programom usmjerenim protiv Holandije i holandskih interesa”.\n Evo što trebate znati o TikToku i zašto zemlje ograničavaju njegovu upotrebu.\nŠta je TikTok i koliko je aplikacija popularna?\n TikTok je aplikacija za društvene mreže posvećena kratkim videozapisima, s više od milijardu aktivnih korisnika u 150 zemalja.\n Samo u Sjedinjenim Američkim Državama više od 150 miliona ljudi koristi aplikaciju, tvrdi izvršni direktor kompanije.\n Za usporedbu, Facebook ima gotovo tri milijarde aktivnih korisnika, dok Instagram ima više od 1,2 milijarde.\nZašto zemlje dovode u pitanje TikTok?\n Zabrinutost u vezi s navodnim sigurnosnim rizicima koje predstavlja TikTok najviše su istakli američki zakonodavci i dužnosnici za nacionalnu sigurnost koji kažu da bi kineska vlada mogla pristupiti korisničkim podacima koje je prikupila aplikacija.\n Pozivi na zabranu TikToka na vladinim uređajima dobili su zamah nakon što je direktor FBI-a Christopher Wray u novembru rekao da predstavlja rizik za nacionalnu sigurnost.\n Wray je u martu rekao Senatskom odboru za obavještajna pitanja da bi kineska vlada mogla koristiti TikTok za kontrolu softvera na milionima uređaja i potaknuti narative kako bi podijelili Amerikance oko Tajvana ili drugih pitanja.\n Aplikacija se prvi put našla na udaru 2020. godine, tokom administracije Donalda Trumpa, koja je pokušala zabraniti aplikaciju za kratke videozapise u trgovinama aplikacija u SAD-u i isključiti je iz vitalnih tehničkih usluga.\nGlumica Marie Zaccagnino i muzičar Sean Sheridan plešu i snimaju se mobitelom za TikTok video ispred Brooklynskog mosta (Angela Weiss/AFP)\nKoje zemlje ograničavaju TikTok?\n U februaru je Bijela kuća saveznim agencijama dala mjesec dana da uklone aplikaciju sa svih uređaja u vlasništvu vlade.\n Ranije ovog mjeseca, administracija Joea Bidena podržala je dvostranački prijedlog zakona koji bi Washingtonu dao ovlasti da zabrani TikTok u SAD-u.\n Nekoliko saveznih država, uključujući Wisconsin i Sjevernu Karolinu, zabranilo je korištenje TikToka na uređajima koje je osigurala vlada.\n U februaru je Kanada također zabranila korištenje aplikacije na uređajima koje je izdala vlada. Kanadski premijer Justin Trudeau rekao je kako se nada da će Kanađani, od kompanija do privatnih osoba, “razmisliti o sigurnosti vlastitih podataka i možda donijeti neke odluke”.\n Danska, Belgija, Indija, Tajvan i nekoliko institucija Evropske unije, poput Evropskog parlamenta, također su poduzele slične korake.\n Jordan je zabranio aplikaciju u decembru 2022. navodeći kao razlog TikTokov neuspjeh da ukloni postove koji “potiču nasilje i haos” nakon protesta u zemlji.\n Godine 2019. Indija i Pakistan zabranili su ga zbog “pitanja morala”, a obje su zabrane nakon nekog vremena poništene. Indija je ponovno zabranila aplikaciju u junu 2020. dok su se napetosti između Kine i Indije pojačale.\nŠta kaže TikTok?\n Izvršni direktor TikToka Shou Zi Chew trebao bi svjedočiti pred američkim Kongresom u četvrtak. U pisanoj izjavi, koju je američki Kongres objavio prije njegova svjedočenja, rekao je da kompanija nikada nije, niti će ikada, podijeliti podatke američkih korisnika s kineskom vladom.\n Rekao je da TikTokova matična kompanija ByteDance nije u vlasništvu niti pod kontrolom bilo koje vlade ili državnog organa. Prema njegovim riječima, 60 posto ByteDancea u vlasništvu je globalnih institucionalnih investitora, uključujući Blackrock, General Atlantic i Sequoia, oko 20 posto u vlasništvu osnivača kompanije, a oko 20 posto u vlasništvu njezinih zaposlenika “uključujući hiljade Amerikanaca”.\n Ranije ovog mjeseca, TikTok je izrazio razočaranje odlukom Bijele kuće da podrži prijedlog zakona Senata kojim se traži zabrana aplikacije, rekavši da bi to zapravo “zabranilo izvoz američke kulture i vrijednosti ka od više od milijardu ljudi koji koriste naše usluge širom svijeta”.\nKako je Kina reagirala?\n Peking je optužio Washington za širenje dezinformacija i suzbijanje TikToka.\n Ranije ovog mjeseca, glasnogovornik kineskog ministarstva vanjskih poslova Wang Wenbin rekao je da SAD tek treba predstaviti dokaze da TikTok prijeti njihovoj nacionalnoj sigurnosti i da se koristi izgovorom sigurnosti podataka za zloupotrebu svoje ovlasti za suzbijanje stranih kompanija.\n“Pitanja sigurnosti podataka ne bi se trebala koristiti kao alat za neke zemlje da prenapregnu koncept nacionalne sigurnosti, zloupotrebe državne moći i neopravdano potiskuju kompanije drugih zemalja”, rekao je.', 'Francuska agencija za zaštitu privatnosti CNIL saopćila je da istražuje nekoliko pritužbi na račun ChatGPT-ju nakon što je ta aplikacija zabranjena u Italiji.\n “CNIL je primio nekoliko pritužbi na račun aplikacije ChatGPT i istražuje ih”, naveli su iz agencije za Reuters.\n Prethodno je španska agencija za zaštitu podataka AEPD zatražila od Evropskog komiteta za zaštitu podataka da istraži optužbe na račun aplikacije ChatGPT čiji je vlasnik kompanija OpenAI, prenosi Tanjug.\nPitanje ChatGPT-ja\n “AEPD razumije da globalne operacije obrade koje mogu imati značajan utjecaj na prava pojedinaca da zahtijevaju koordinisane odluke na evropskom nivou”, rekli su iz APED-a za Reuters.\n Dodali su da su upravo zbog toga tražili da pitanje ChatGPT-ja bude otvoreno na sljedećoj plenarnoj sjednici Evropskog komiteta za zaštitu podataka.\nKrajem marta, italijanska agencija za zaštitu podataka je saopćila da je otvorila istragu protiv ChatGPT aplikacije kompanije OpenAI zbog sumnje za kršenje pravila za prikupljanje podataka korisnika i da je zbog toga privremeno ograničila korištenje ličnih podataka italijanskih korisnika.', 'Ministri energetike članica Evropske unije u utorak bi trebali potvrditi dogovor o zabrani prodaje novih vozila koje pokreću motori s unutrašnjim sagorijevanjem od 2035. godine, nakon što je s Njemačkom postignut dogovor da se iz zabrane izuzmu motori koji će koristiti sintetička, e-goriva.\n Dogovor je prethodno postignut na sastanku zamjenika stalnih predstavnika država članica (Coreper I), javlja Hina.\n Početkom mjeseca Njemačka je blokirala već usaglašeni zakon o zabrani prodaje novih vozila s motorima na benzin i dizel nakon 2035. godine.\n Zakon je već izglasan u Evropskom parlamentu i preostala je još samo formalna odluka u Vijeću, ali je Njemačka u posljednji čas to blokirala, što je krajnje neobično jer je u toj fazi odlučivanja odluka Vijeća najčešće samo formalnost.\n Njemačka je na svoju stranu uspjela pridobiti još nekoliko zemalja članica poput Italije, Poljske i Bugarske te je na taj način mogla blokirati odluku u Vijeću.\nProizvodnja e-goriva još u povojima\n Evropska komisija je u međuvremenu postigla dogovor s Njemačkom prema kojem će postojeći tekst zakona o zabrani vozila s motorima na benzin i dizel goriva ostati nepromijenjen, a Komisija se obavezala da će donijeti delegiranu uredbu do jeseni ove godine kojom će se uvesti nova kategorija vozila u EU za automobile koji mogu pokretati samo ugljično neutralna goriva.\n Sintetička ili e-goriva proizvode se iz čistog vodika i ugljikovog dioksida koji se uzima iz atmosfere. Ta se goriva mogu koristiti u današnjim motorima s unutrašnjim sagorijevanjem. Izgaranjem tih goriva oslobađa se ugljikov dioksid koji je već uzet iz atmosfere, pa se ne pridonosi povećanju emisija, te će se prema delegiranoj uredbi to smatrati ugljično-neutralnim gorivom.\n Tehnologija proizvodnje e-goriva još uvijek je u povojima i daleko od komercijalizacije. Za njihovu proizvodnju potrebne su velike količine električne energije iz obnovljivih izvora kako bi se elektrolizom dobio čisti vodik.\nMnogi upozoravaju na mogućnost zloupotrebe jer će se i nakon 2035. na benzinskim pumpama prodavati klasična goriva budući da će i tada prometovati vozila proizvedena prije te godine.', 'Bez obzira na to hoće li TikTok biti zabranjen ili ne, ta aplikacija potaknula je konkurente na promjene poslovnih modela i natjerala ih da usvoje manje unosan model oglašavanja, piše The Economist.\n Dok mnogi najavljuju kraj TikToka, a izvršni direktor Shou Zi Chew bori se s američkim kongresom, ta mreža prema posljednjim podacima iz marta ima više od milijardu aktivnih korisnika.\n Više od sto miliona korisnika TikToka u SAD-u zabrinuto je da vlada sprema zabranu kineske platforme zbog straha za sigurnost. No, njihova anksioznost je u kontrastu s entuzijazmom u Silicijskoj dolini, gdje bi se domaće američke kompanije rado riješile popularnog konkurenta. Sa svakim negativnim komentarom i gunđanjem s Capitol Hilla, cijene dionice Mete, Pinteresta i Snapchata rastu, prenosi Hina.\n Sudbina TikToka visi o koncu, no jasno je da je zauvijek promijenio društvene mreže i otežava poslovanje starijim aplikacijama. U manje od šest godina TikTok je odviknuo svijet od „staromodnih“ društvenih aplikacija i „navukao“ korisnike na algoritamske kratke videozapise. To znači da aplikacija prepoznaje preferencije korisnika i u suštini mu „podilazi“, zauzvrat uživajući u povećanju broja lojalnih korisnika.\nZarađuju manje od ‘starih’ aplikacija\n Problem je što taj model zarađuje manje od starog, a to smeta konkurenciji naviknutoj na veći profit i s druge strane pritisnutoj da i sama radi na taj način, kako ne bi gubila korisnike, konstatira britanski list.\n TikTok lomi konkurenciju među mladom publikom – Amerikanci u dobi od 18 do 24 godina provode najmanje sat vremena dnevno na TikToku što je dvostruko više nego vrijeme koje provode na Instagramu i Snapchatu, ali i pet puta više nego na Facebooku, koji danas uglavnom služi za komunikaciju s bakama i djedovima.\n Uspjeh TikToka potaknuo je njegove konkurente da iznova osmisle svoje poslovne modele, ali i sami sebe. Meta, koja je vlasnik Facebooka i Instagrama, pretvorila je glavne feedove obje aplikacije u algoritamski sortirane „strojeve za otkrivanje“ i lansirala Reels, Facebookov klon TikToka. Sličnu ideju provode i na Pintrestu sa Watchom, Snapchat sa Spotlightom, YouTube sa Shortsom, pa čak i Netflix s Fast Laughsom.\n Preobrazbu nadahnutu TikTokom napravio je Spotify, pa sada i njegova početna stranica sadrži video klipove.\nSlabije ciljanje kupaca\n Aplikacije za kratke videozapise također su prouzročile i slabo ciljanje publike. Za korisnike, privlačnost TikToka skriva se u tome da ne trebaju raditi ništa nego gledati i prebaciti video pokretom prsta prema gore kako bi dobili novi video. Algoritam koristi to kako bi naučio koje vrste videa korisnik preferira, a isto tako i reklame.\n No, ta igra pogađanja nije zamjena za dugogodišnje prikupljanje podataka starijih mreža o svojim korisnicima koji su ispunili svoje profile svim bitnim informacijama i preferencijama, od najdraže boje do školovanja i bračnog statusa.\n Rezultat je da mnogi oglašivači još uvijek tretiraju kratke videozapise kao mjesto za slabo ciljano tzv. reklamiranje robne marke, a ne hiperpersonaliziranim (i isplativijim) s oglasima direktnog odgovora koje stara škola društvenih mreža favorizira.\nImitatori TikToka su u boljoj poziciji zato što, iako imaju isti format sadržaja, u pozadini vrte velike količine informacija o korisnicima skupljenih kroz desetljeće i više, kada nije bilo strogih pravila o prikupljanju podataka.', 'Prosječna godišnja temperatura na globalnom nivou će najvjerovatnije tokom narednih pet godina prvi put narasti za više od 1,5 stepen u odnosu na predindustrijske nivoe, objavila je Svjetska meteorološka organizacija (WMO).\n Prošle godine je WMO prognozirao da ima nešto manje od 50 posto šansi da će se to povećanje temperature uskoro dogoditi, a sada je ta vjerovatnoća narasla na 66 posto.\n Ograničenje globalnog zagrijavanja na najviše 1,5 stepeni više u odnosu na predindustrijski period dogovoreno je na Pariskoj konferenciji o klimi 2015. godine, prenosi Hina, pozivajući se na Reuters.\n WMO, sa sjedištem u Ženevi, ne smatra da će globalno zagrijavanje u idućih nekoliko godina stalno rasti iznad te vrijednosti, ali poziva na uzbunu i upozorava da ćemo brojku od 1,5 stepen premašivati privremeno, s većom učestalošću.\nNesagledive posljedice po zdravlje, hranu, vodu, okolinu\n Prosječna globalna temperatura u 2022. godini bila je za 1,15 strepeni viša od prosjeka izmjerenog od 1850. do 1900. godine.\n Najtoplije zabilježeno ljeto do sada je bilo 2016. godine i podudaralo se s jakim El Ninom, dok agencija Ujedinjenih naroda predviđa da će jedna od narednih pet godina oboriti rekord te najtoplije godine.\n WMO je nedavno najavio povratak vremenskog fenomena El Nina u drugoj polovini godine, što bi moglo pridonijeti rastu temperature na globalnom nivou.\n “To će imati nesagledive posljedice po zdravlje, sigurnost hrane, upravljanje vodama i okolinu”, rekao je generalni sekretar WMO-a Petteri Taalas.\n Nakon tri godine vremenskog sistema La Nina na Tihom okeanu, koji često neznatno snižava temperature na globalnom nivou, postoji 60 posto šanse da će u maju i junu doći do promjene i da će se ponovo vratiti El Nino, njen topliji pandan.\n Ta šansa raste na 70 do 80 posto u periodu od jula do septembra, navodi WMO.\n Za vrijeme trajanja El Nina vjetrovi koji pušu prema zapadu, uzduž Ekvatora, usporavaju i topla površinska voda Pacifika se vraća natrag na istok, gušeći hladnije vode i stvarajući toplije temperature površine okeana.\nVremenski fenomeni se izmjenjuju svakih nekoliko godina\n U godinama La Nine vjetrovi od istoka do zapada Pacifika su jači, gurajući tople površinske vode na zapad i povlačeći dublju, hladniju vodu na istoku i stoga La Nina ima učinak hlađenja.\n Ti su vremenski fenomeni prirodna pojava, a izmjenjuju se svakih nekoliko godina.\n Neki naučnici tvrde da će, ukoliko se ne poduzmu preventivne mjere, do kraja stoljeća globalna temperatura porasti za četiri stepena iznad predindustrijskog perioda.\nKako bismo izbjegli drastičan porast nivoa mora i smrtonosne suše, temperatura nikako ne bi smjela preći dva stepena ili manje u odnosu na predindustrijske nivoe.', 'Mars je Zemljin najbliži susjed u Sunčevu sistemu, ali se dva stjenovita svijeta razlikuju do same srži, pokazala je nova studija temeljena na seizmičkim podacima NASA-inog robotskog landera InSight.\n Istraživanje nudi potpunije razumijevanje duboke unutrašnjosti Marsa i nove detalje o razlikama između Zemlje, treće planete od Sunca, i Marsa, četvrtog, prenosi Hina.\n Istraživanje, temeljeno na otkrivanju prvih seizmičkih valova koji putuju kroz jezgru planete koji nije Zemlja, pokazalo je da je najdublji sloj Marsa nešto manji i gušći nego što se dosad znalo. Također je pružio do sada najbolju\xa0 procjenu sastava jezgre Marsa.\n Oba planeta imaju jezgre koje se uglavnom sastoje od tekućeg željeza. Ali oko 20 posto jezgre Marsa sastoji se od elemenata lakših od željeza – uglavnom sumpora, ali i kisika, ugljika i malo vodika, pokazalo je istraživanje.\n To je otprilike dvostruko više od postotka tih elemenata u Zemljinoj jezgri, što znači da je jezgra Marsa znatno manje gusta od jezgre naše planete – iako je gušća od procjene 2021. temeljene na drugoj vrsti podataka iz sada penzionisanog InSighta.\nRazličiti sastavi\n “Najdublja područja Zemlje i Marsa imaju različite sastave – vjerojatno je to rezultat uvjeta i procesa koji su djelovali kada su se planeti formirali i materijala od kojeg su napravljeni”, rekla je seizmologinja Jessica Irving sa Univerziteta u Bristolu u Engleskoj, voditeljica\xa0 studije objavljene ove sedmice u časopisu Proceedings of the National Academy of Sciences.\n Studija je također precizirala veličinu jezgre Marsa, otkrivši da ima promjer od gotovo 3.560 do 3.620 km, otprilike 20 do 50 km manji od prethodno procijenjenog.\n Jezgra Marsa čini nešto manji postotak promjera planete nego jezgra Zemlje.\n Priroda jezgre može igrati ulogu u određivanju toga hoće li stjenovita planeta ili mjesec moći sadržavati život.\n Jezgra je, na primjer, ključna u stvaranju Zemljinog magnetskog polja koje štiti planet od štetnog sunčevog i kosmičkog zračenja čestica.\n “Na planetama i mjesecima poput Zemlje, postoje silikatni, stjenoviti vanjski slojevi i metalna jezgra u kojoj dominira željezo. Jedan od najvažnijih načina na koji jezgra može utjecati na nastanjivost je stvaranje planetarnog dinama”, rekla je Irving.\n “Zemljina jezgra to radi, ali Marsova jezgra ne, iako je prije činila, prije milijarda godina. Jezgra Marsa vjerovatno više nema energično, turbulentno kretanje koje je potrebno za stvaranje takvog polja”, dodala je Irving.\nNova otkrića\n Mars ima promjer od gotovo 6.779 km, u usporedbi sa Zemljinim promjerom od gotovo 12.742 km, a Zemlja je gotovo sedam puta veća u ukupnom volumenu.\n Ponašanje seizmičkih valova koji putuju kroz planet može otkriti detalje o njegovoj unutrašnjoj strukturi.\n Nova otkrića proizlaze iz dva seizmička događaja koji su se dogodili na suprotnoj strani Marsa od mjesta gdje je InSight lender odnosno njegov seizmometar bio na površini planeta.\n Prvi je bio potres u augustu 2021. sa središtem u blizini marsovskog kanjona Valles Marineris, najvećeg kanjona Sunčevog sistema. Drugi je bio udar meteorita u septembru 2021. koji je ostavio krater od oko 130 metara.\n Američka svemirska agencija službeno je ‘penzionisala’ InSight u decembru nakon četiri godine rada zbog nakupljanja prašine koja sprečava ponovno punjenje njegovih baterija na solarni pogon.\n “Misija InSight bila je fantastično uspješna u pomoći pri dešifriranju strukture i uvjeta u unutrašnjosti planeta”, rekao je geofizičar sa Univerziteta Maryland i koautor studije Vedran Lekic.\n“Raspoređivanje mreže seizmometara na Marsu dovelo bi do još više otkrića i pomoglo nam da razumijemo planet kao sistem, što ne možemo učiniti samo gledajući njegovu površinu iz orbite.”', '“Zdravo. Dali ste mi život. Ja sam Ion. Sada, moja je uloga predstavljati vas. Poput ogledala”.\n To su riječi kojim se javnosti predstavio “počasni savjetnik” rumunskog premijera zasnovan na vještačkoj inteligenciji.\n Vještačka inteligencija, sviđalo se to nekome ili ne, svakim danom sve više napreduje i postaje zastupljenija u svakodnevnom životu. Toliko je ustvari uznapredovala da bi trebala pomoći političarima da bolje razumiju i čuju probleme građana koji ih zastupaju, ako je vjerovati vijestima iz Rumunije.\n Premijer te zemlje Nicolae Ciuca nedavno je svom kabinetu predstavio svog novog ‘počasnog savjetnika’, računarskog bota Iona domaće proizvodnje, koji u potpunosti radi na vještačkoj inteligenciji i za kojeg tvrdi da je prvi takve vrste u svijetu.\n Kako je premijer Rumunije kazao, Ion bi njemu i njegovim kolegama trebao pomoći da donose bolje odluke, a trebao bi skenirati društvene mreže i informirati vlasti o željama i prijedlozima javnosti.\n Zvanični Bukurešt ovu tehnologiju najavljuje kao demokratsku inovaciju koja Rumunima omogućuje da – i svjesno i nesvjesno – utječu na donošenje odluka na najvišim nivoima vlasti, bez čekanja na izbore.\nVažna karika\n Kako se čini, budućnost je već počela, a vještačka inteligencija bi trebala biti važna karika u kreiranju politika. No, pitanje je koliko je ta vještačka inteligencija nalik onim iz filmova naučne fantastike, koja može razmišljati poput čovjeka i samostalno donositi odluke. Stvarnost je, ipak, nešto drugačija.\n Dr. Dinko Osmanković, vanredni profesor na Elektrotehničkom fakultetu u Sarajevu, navodi da je navedeni “savjetnik” ono što se u posljednje vrijeme sve više pojavljuje na tržištu.\n “Google Assistant, Amazon Alexa ili Apple Siri su upravo preteče ovih rješenja i u smislu složenosti, performansi, ali i kvaliteti. Ono što je novina je bolje iskorištavanje performansi, uvođenje novih mehanizama učenja i optimizacija u procesu treniranja modela”.\n Iako nije upoznat s konkretnim “savjetnikom”, stručnjak za vještačku inteligenciju pretpostavlja da se idejno ne razlikuje od drugih LLM-ova (iz engleskog jezika Large Language Models, veliki jezički modeli) kao što je izuzetno popularni i sve prisutniji ChatGPT.\n Ovi modeli uče iz dostupnog znanja, konkretno ogromnog broja tekstova na internetu – novinskih članaka, Wikipedije, poruka na društvenim mrežama i tako dalje. Pored toga, ovi modeli imaju i sposobnost učenja iz interakcije sa ljudima, dakle, kontinuirano tokom svog rada.\n “Koliko je ovo valjano rješenje tek trebamo vidjeti. Iz iskustva sa prethodnim LLM-ovima, mislim da će i ovo imati svoj neslavan kraj. Naime, ovisno o sadržaju, ovi modeli mogu biti naučeni na sve i svašta što može biti i veoma negativno i dovesti do neželjenih posljedica. Slična situacija je dogodila sa poznatim ChatGPT-em – nakon početne euforije počeli su izlaziti mnogi problemi etičke prirode”, kaže Osmanković, koji nije jedini skeptičan u vezi upotrebe ovakvih “savjetnika”.\nPristrano donošenje odluka\n Posebno zabrinjava to što bi algoritam, koji identificira koji problemi na društvenim mrežama trebaju imati prioritet pri donošenju odluka, sam po sebi mogao biti pristran — što bi rezultiralo pristranim donošenjem odluka.\n Kris Shrishak, tehnolog pri Irskom vijeću za građanske slobode, kazao je da Rumune treba informirati i objasniti im kako ovaj alat zasnovan na vještačkoj inteligenciji odabire objave na društvenim mrežama i na osnovu kojih kriterija.\n Istaknuo je da bi alat, primjera radi, mogao u prvi plan istaknuti zabrinutost i probleme građana koji su najaktivniji na društvenim mrežama, što ga ne bi nužno činilo reprezentativnim za problematiku većine, odnosno glas manje aktivnih ili onih koji uopće ne koriste društvene mreže se ne bi čuo.\n Koliko etičnost odluka vještačke inteligencije može biti sporna govori i činjenica da je ona posebna oblast istraživanja za koju Osmanković vjeruje da će biti sve više interesiranja, kako od istraživača, tako i od krajnjih korisnika.\n “Pokazalo se da, iako ovi modeli mogu donositi samostalne odluke, vrlo često te odluke nisu etične što je posljedica toga da se prilikom istraživačkog rada malo pažnje posvećuje tom problemu”.\n Vještačka inteligencija vlastima omogućava da obradi ogromne količine podataka u vezi zabrinutosti i problema građana u realnom vremenu, za šta zvaničnici smatraju da nije moguće uraditi bez te tehnologije, te se zbog toga i zalažu za njeno veće korištenje.\nAI u politici\n Iako rumunski premijer tvrdi da je Ion prvi politički savjetnik zasnovan na vještačkoj inteligenciji, ova tehnologija nije novina kada je u pitanju učešće vještačke inteligencije u javnom životu.\n Tako na danskoj političkoj sceni postoji stranka, kako se tvrdi, potpuno vođena vještačkom inteligencijom, koja se namjerava kandidirati na sljedećim generalnim izborima u junu 2023. godine.\n Iako takva vijest zvuči više kao PR potez, kako bi se privukli glasovi neodlučnih ili izbornih apstinenata, Milan M. Milosavljević, redovni profesor Elektrotehničkog fakulteta Univerziteta Singidunum u Beogradu, specijalni savjetnik za vještačku inteligenciju u beogradskom Institutu Vlatakom te dopisni član Akademije inženjerskih nauka Srbije, ne misli da je “kandidatura” vještačke inteligencije promotivni trik, već da se radi o zakonitosti razvoja zapadnih demokratija koje su se već pretvorile u centralizirane birokratske strukture.\n “Od vladanja na osnovu pravila, pa do algoritamske implementacije tog procesa, ne deli nas ni jedan korak, kako je to pokazao razvoj ekspertskih sistema u ranom dobu razvoja veštačke inteligencije. Zbog toga, tehnički gledano, savremeni sistemi veštačke inteligencije pružaju solidnu tehnološku osnovu za donošenje političkih odluka”, kazao je Milosavljević.\n Naravno, postavlja se pitanje da li će vještačka inteligencija biti sve više prisutna ako se eksperiment sa Ionom pokaže uspješnim, odnosno da li će biti zastupljenija u donošenju značajnih odluka.\n Osmanković ističe da se vještačka inteligencija, na neki način, odavno koristi u tehničkim sistemima u okviru sistema za podršku odlučivanju.\n Postoje dva pristupa: prvi je da AI modeli samostalno donose odluke o ponašanju sistema, a drugi je da imaju upravo ovu savjetodavnu ulogu dok bi ekspert (čovjek) imao ključnu riječ u donošenju odluka.\n “U ovom slučaju, možemo, koliko god to nekad besmisleno bilo, vjerovati u etičnost ljudi da će donositi ispravne odluke za ljude čijim životima takve odluke upravljaju”.\nUloga tehnologije\n Ionovi kreatori se nadaju da će ovog bota zasnovanog na vještačkoj inteligenciji naučiti da proaktivno formulira prijedloge politika koje bi ministri i drugi dužnosnici trebali razmotriti. No ta mogućnost samo rasplamsava rasprave o ulozi vještačke inteligencije u svakodnevnom životu, prije svega u demokratskim procesima.\n Kako se obim upotrebe vještačke inteligencije za obavljanje svakodnevnih zadataka sve više širi, vlade širom svijeta se utrkuju u uspostavljanju etičkih protokola za upotrebu AI-ja i procesima donošenja odluka u javnom sektoru, naravno tamo gdje to to uopće dozvoljeno.\n Jedna od zabrinutosti je da bi algoritmi na kojim su zasnovane ove vještačke inteligencije mogli početi odražavati postojeće ljudske predrasude, što znači da bi njihovi rezultati također bili zaraženi predrasudama.\n Drugi veliki izazov je što bi ovakvi “savjetnici” mogli biti podložni hakerskim napadima, koji bi potencijalno mogli utjecati na kreiranje politika prema željama trećih strana, a ne građana.\nVještaka inteligencija, bez sumnje, već je sastavni dio svakodnevnog života ljudi. Ostaje se da se vidi u kojoj mjeri će biti zadužena za upravljanje životima upravo tih istih ljudi.', 'Francuska uvodi zabranu korištenja društvene mreže TikTok i drugih popularnih aplikacija na mobilnim telefonima javnih dužnosnika, zbog neadekvatne sigurnosti i zaštite podataka, objavile su vlasti u Parizu.\n Zabrana će na snagu stupiti odmah, napisalo je Ministarstvo javnih službi na Twitteru, na koji se, uz Instagram i streaming platformu Netflix, zabrana također odnosi, prenosi Hina.\n Francuska je posljednja u nizu zemalja koje su poduzele takve korake protiv TikToka zbog sigurnosnih razloga.\nZabrana za kinesku kompaniju\n Sjedinjene Američke Države, Njemačka, Velika Britanija i Evropska komisija su na mobitelima javnih službenika također zabranile aplikaciju u vlasništvu kineske kompanije za dijeljenje videozapisa.\n Američke vlasti razmatraju i potpunu zabranu TikToka, navodeći zabrinutost da ga kineske obavještajne službe mogu koristiti kako bi prikupljali podatke i utjecali na korisnike.\n TikTok odbacuje te navode.\nViše od milijardu ljudi u svijetu je preuzelo aplikaciju koja pripada kineskoj kompaniji ByteDance.', 'Suosnivač kompanije Microsoft i filantrop Bill Gates izjavio je da pauza u razvoju vještačke inteligencije (AI), koju zahtijevaju vlasnik Twittera Elon Musk i više od 1.000 stručnjaka, ne predstavlja rješenje za izazove koje predstavlja ova tehnologija.\n U intervjuu za Reuters izjavio je da nije jasno kako bi pauza u razvoju AI-ja funkcionirala na globalnom nivou i sugerirao da treba iskoristiti potencijale vještačke inteligencije na najbolji mogući način, prenosi Tanjug.\n “AI donosi ogromnu korist, to je jasno, a mi trebamo identificirati oblasti razvoja vještačke inteligencije koje bi mogle biti problematične. Ne razumijem ko bi mogao zaustaviti razvoj AI-ja. Da li bi se svaka zemlja složila s takvom pauzom?”, naveo je Gates te dodao da o ovoj temi ima mnogo različitih mišljenja.\nOtvoreno pismo stručnjaka\n Reuters navodi da je to prvi javni komentar Gatesa na otvoreno pismo Muska i grupe stručnjaka za AI i direktora u ovoj industriji, koji su pozvali na najmanje šestomjesečnu pauzu u razvoju AI-ja.\n Potpisnici otvorenog pisma, koje je objavio neprofitni institut Future of life, zahtijevaju moratorij na razvoj AI-ja sve dok se ne postignu zajednički sigurnosni protokoli za takva postignuća, prenosi britanska agencija.\n“Moćne sisteme AI-ja treba razvijati tek kada budemo uvjereni da će njihovi efekti biti pozitivni i kada budemo mogli upravljati rizicima koje u sebi sadrže”, navodi se u pismu.', 'Skelet Tyrannosaurus Rexa, nazvan Trinity (Trojstvo), star između 65 i 67 miliona godina i sastavljen od kostiju triju različitih tiranosaura, prodan je na aukciji u Zuerichu za 5,6 miliona eura.\n Jedinstveni skelet T-Rexa u Evropu je iz Sjedinjenih Američkih Država dopremljen u devet golemih sanduka. Na prodaju ga je ponudila privatna osoba, anonimni američki državljanin, a očekivalo se da će postići cijenu između pet i osam miliona eura, javlja AFP.\n Aukcionar Cyril Koller je otkrio kako je ovo tek treći put u svijetu da cijeli kostur T-Rexa izuzetnog kvaliteta ide na aukciju i prvi je takav kostur prodan u Evropi.\n „Bila je to prekrasna aukcija jer smo skelet pod nazivom ‘Trinity’ najprije izložili na 2,5 sedmice u koncertnoj dvorani u Zuerichu. Pogledalo ga je više od 30.000 posjetitelja, među kojima i mnogo djece“, rekao je Koller.\n Nada se da će kostur, premda je prodan privatnom kupcu, i dalje ostati javno izložen da bi ga moglo vidjeti što više zainteresiranih.\n „Sto posto sam siguran da ćemo u budućnosti opet negdje moći vidjeti skelet Trinityja“, rekao je Koller.\nJedan od najspektakularnijih skeleta\n Ovaj primjerak dinosaura opisan je kao jedan od najspektakularnijih skeleta T-Rexa u svijetu. Dugačak je 11,6; visok 3,9 i širok 2,65 metara.\n Naziv skeleta „Trinity“ nadjenut mu je jer je sastavljen od kostiju triju različitih tiranosaura iskopanih na američkim lokacijama Hell Creek u Montani i Lance Creek u Wyomingu. Čine ga 293 kosti iz uzoraka izvađenih između 2008. i 2013. godine. Ta su mjesta otprije poznata po otkrićima još dvaju važnih skeleta T-Rexa koji su završili na aukcijama.\n Većina skeleta dinosaura koji se nude na aukcijama dijelom je sastavljena od odljeva, no u ovome slučaju više od polovine „Trinityja“ čine prave kosti, što je relativno visok postotak.\nPaleontolozi protiv prodaje\n Paleontolog Thomas Holtz sa Univerziteta Maryland, gorljivi protivnik prodaje ovakvih primjeraka, AFP-u je kazao da je „obmanjujuće i neprikladno kombinirati više pravih kostiju različitih jedinki da bi se stvorio jedan skelet dinosaura“.\n Holtz smatra da „Trinity zapravo i nije ‘uzorak’, već više svojevrsna umjetnička instalacija“.\n Protivi se i aukcijama skeleta dinosaura i ostalih fosila, na kojima pojedinci posljednjih godina zarađuju desetke miliona dolara.\n I ostali stručnjaci upozoravaju da bi ovakva trgovina mogla biti štetna za nauku s obzirom na to da uzorci završavaju kod privatnih kupaca i ostaju izvan dosega istraživača.\nTiranosauri su bili najveći dinosauri mesojedi iz gornje krede Sjeverne Amerike koji su izumrli prije 65 miliona godina. Pripadnici ovoga roda bili su teški oko sedam tona, a glava im je znala biti dugačka gotovo 1,5 metar.', 'Vlasnik društvene mreže Twitter Elon Musk zaprijetio je u četvrtak tužbom protiv kompanije Microsoft, nakon što je optužio tog tehnološkog giganta da koristi podatke Twittera bez dozvole.\n “Obučavali su nezakonito, koristeći podatke Twittera. Vrijeme je za tužbu”, napisao je u tvitu Musk, misleći na Microsoftovo korištenje Twitterove aplikacije za obuku u programima vještačke inteligencije, prenosi Tanjug.\n Musk je dao izjavu nakon što je Microsoft objavio da će ukloniti Twitter sa svoje platforme za korporativno oglašavanje.\n Ranije je iz Microsofta saopšteno da njena platforma za oglašavanje neće podržavati Twitter počev od utorka naredne sedmice, što bi za posljedicu imalo to da kupci oglasa ne bi mogli da pristupe svojim Twitter nalozima putem Microsoftovog alata za upravljanje društvenim mrežama, navodi BBC.\n S druge strane, Microsoft je naveo da drugi kanali poput Facebooka, Instagrama i LinkdIna, ostaju dostupni na njihovoj platformi.\nPromjene u Twitteru\n “Otkinuti Twitter bazu podataka, demonetizirati je (odnosno uklanjati reklame) i zatim prodati naše podatke drugima nije dobitno rješenje”, istakao je Musk.\n Otkako je kupio Twitter za 44 milijarde dolara u oktobru, Musk je smanjio radnu snagu za gotovo 80 posto i nastojao da poveća finansije kompanije kroz mjere koje uključuju naplatu korisnicima za verifikaciju “plave kvačice”.\n Posljednjih mjeseci, velike kompanije, uključujući Apple, navodno su zaustavile oglašavanje na platformi zbog zabrinutosti oko načina na koji je sadržaj moderiran na stranici.\n Govoreći za BBC prošle sedmice, Musk je rekao da je Twitteru bilo ostalo samo nekoliko mjeseci života u trenutku kada ga je kupio, i dodao da su se “skoro svi oglašivači vratili ili rekli da će se vratiti” na Twitter.\nMusk je istakao da bi Twitter mogao da bude profitabilan do drugog kvartala 2023. i da bi bio spreman da proda kompaniju ako se pojavi “pravi kupac”.', 'Američki republikanski senator Rand Paul blokirao je pokušaj ubrzane zabrane popularne kineske aplikacije TikTok koju koristi više od 150 miliona Amerikanaca te izrazio zabrinutost zbog slobode govora i neujednačenog tretmana društvenih medija.\n “Mislim da se trebamo čuvati onih koji koriste strah kako bi nagovorili Amerikance da se odreknu svojih sloboda. Svaka optužba za prikupljanje podataka koja se pripisuje TikToku se, također, može pripisati domaćim velikim tehnološkim kompanijama”, rekao je Paul u Senatu, prenosi Hina.\n Republikanski senator Josh Hawley je tražio jednoglasan pristanak za zakon o zabrani TikToka. “Zakon štiti američki narod i šalje poruku komunističkoj Kini da nas se ne može kupiti”, izjavio je Hawley, dodajući da aplikacija špijunira Amerikance.\n “Ako republikanci žele kontinuirano gubiti izbore cijelu generaciju, trebali bi usvojiti ovaj zakon o zabrani TikToka – aplikacije za društvene mreže koju koristi 150 miliona ljudi, prvenstveno mladih Amerikanaca”, upozorio je Paul. “Želimo li zaista oponašati kineske zabrane govora?… Bit ćemo poput Kine i zabraniti govor kojeg se bojimo?”\nZabrana na čekanju\n Predsjednik Zastupničkog doma Kevin McCarthy je prošle sedmice rekao kako očekuje da će Zastupnički dom preuzeti na sebe izradu zakona za TikTok, ali još nije određeno kada. Također, još nije jasno kako će izgledati konačni zakon za TikTok.\n Mali, ali rastući broj demokrata i republikanaca izrazio je zabrinutost, navodeći slobodu govora i druga pitanja. Usprotivili su se zakonu o regulaciji TikToka jer smatraju da je preopširan.\n Izvršni direktor TikToka Shou Zi Chew nedavno se pojavio pred Kongresom i suočio s teškim pitanjima povezanim s brigom za nacionalnu sigurnost zbog aplikacije koja je u vlasništvu ByteDancea.\n Demokratska zastupnica Alexandria Ocasio-Cortez se putem TikTok videa usprotivila zabrani te društvene mreže, rekavši da je “bez presedana”, dodajući da Kongres nije dobio povjerljive TikTok briefinge. “Jednostavno mi se ne čini u redu”, rekla je.\n Prošle sedmice su se trojica demokrata u Zastupničkom domu protivila zabrani TikToka, kao i udruženja za slobodu govora poput Američke unije za civilne slobode.\n Ranije ovog mjeseca Bidenova administracija je zahtijevala od kineskih vlasnika TikToka da se oslobode svojih udjela ili će se suočiti sa zabranom SAD-a. Američki sudovi su još 2020. blokirali pokušaje tadašnjeg predsjednika Donalda Trumpa da zabrani TikTok.\nIz TikToka kažu da su potrošili više od 1,5 milijardi dolara na rigorozne napore kako bi osigurali sigurnost podataka i odbacuju optužbe za špijuniranje.', 'Apple i Google podnijeli su plan za borbu protiv uhođenja putem AirTaga i sličnih elektronskih uređaja za praćenje.\n Dvije kompanije, koje stoje iza iPhonea i softvera koji pokreće Android telefone, podnijele su prijedlog za postavljanje standarda za borbu protiv tajnog nadzora na Bluetooth, bežičnim, uređajima koji su kreirani da pomognu ljudima da pronađu izgubljene ključeve, prate prtljag ili lociraju druge predmete, objavio je The Guardian.\n Taj koncept također ima podršku Samsunga – koji prodaje najviše Android pametnih telefona širom svijeta – kao i proizvođača proizvoda za praćenje sličnih AirTagu, kao što su Tile, Chipolo i Pebblebee.\nProblem zloupotrebe\n Kompanije se nadaju da će imati plan do kraja godine, prenosi Tanjug.\n AirTag koji košta 30 dolara postao je popularan artikal od pojavljivanja 2021. godine, ali se pokazalo da je te uređaje lako zloupotrijebiti. Policija je prijavila da ih pojedini ljudi koriste za praćenje drugih osoba.\n“Bluetooth tragači su stvorili ogromne prednosti za korisnike, ali također donose potencijal neželjenog praćenja, što zahtijeva akciju u cijeloj industriji da bi se to riješilo”, rekao je potpredsjednik Googleovog inženjeringa za androide, David Bark.', 'IBM će zamrznuti zapošljavanje jer očekuje da će gotovo 7.800 radnih mjesta biti zamijenjeno vještačkom inteligencijom u narednim godinama, rekao je Arvind Krishna, izvršni direktor tehnološkog giganta.\n U intervjuu za Bloomberg News, Krishna je rekao da može “lako vidjeti” kako će gotovo jedna trećina uposlenih koji ne rade s klijentima, biti zamijenjena u narednih pet godina, prenosi Reuters.\n “Ove uloge koje nisu usmjerene na klijente čine otprilike 26.000 radnika”, rekao je Krishna u intervjuu. “Lako mogu vidjeti da će 30 posto toga zamijeniti vještačka inteligencija i automatizacija u periodu od pet godina.”\n Administrativni uredi čine mali dio od 260.000 IBM-ovih radnika, a kompanija sa sjedištem u Armonku, u državi New York, nastavila je popunjavati pozicije i nakon što je otpustila oko 5.000 radnika u drugim sektorima, navodi Bloomberg.\nStrah od masovnih otpuštanja\n IBM nije odmah odgovorio na zahtjev Al Jazeere za komentar. Glasnogovornik IBM-a rekao je AFP-u da nije bilo potpunog zastoja u zapošljavanju, ali da je firma “veoma selektivna kada popunjava poslove koji ne dotiču direktno klijente ili tehnologiju”.\n Krishnini komentari dolaze u trenutku kada brzi napredak tehnologije vještačke inteligencije, uključujući OpenAI-ov ChatGPT, povećava mogućnost velikih poremećaja u brojnim industrijama.\n Neki analitičari strahuju da bi vještačka inteligencija uskoro mogla dovesti do masovnih otpuštanja, dok drugi tvrde da će sposobnost tehnologije da poboljša produktivnost i nadopuni ljudske radnike stvoriti radna mjesta i cijele nove industrije.\nU međuvremenu je cijena dionica Chegga, kompanije za učenje sa sjedištem u Kaliforniji, pala za gotovo 50 posto nakon što je njen izvršni direktor Dan Rosensweig priznao da ChatGPT “ima utjecaj na stopu rasta novih korisnika”.', 'Evropska unija je u 2022. godini uvezla visokotehnološke proizvode u vrijednosti od 482 milijardi eura, a uvoz ove vrste robe je porastao za 22 posto u odnosu na 2021. godinu, saopštio je danas Eurostat.\n Izvoz hi-tech proizvoda u zemlje van EU-a je također porastao u odnosu na 2021. godinu, za 16 posto, na 446 milijardi eura.\n EU je prošle godine uvezla najviše hi-tech robe iz Kine, u vrijednosti od 183 milijardi eura, a udio uvoza visokotehnoloških proizvoda iz ove zemlje je 38 posto. Na drugom mjestu je SAD, sa udjelom od 19 posto, a vrijednost uvoza je 91 milijarde eura.\n Značajni izvoznici u EU su bili i Švicarska – udio šest posto, vrijednost uvoza 30 milijardi eura, Tajvan – udio pet posto, vrijednost uvoza 23 milijardi evra, kao i Velika Britanija i Vijetnam sa udjelom od četiri posto, prenosi Tanjug.\nNajveći uvoz u kategoriji elektronike i telekomunikacija\n EU je u 2022. uvezla najviše hi-tech proizvoda iz kategorije elektronike i telekomunikacija, u vrijednosi od 202 milijarde eura.\n Brojke pokazuju da je EU izvezla naviše visokotehnoloških proizvoda u SAD – udio izvoza 26 posto, vrijednost 118 milijardi evra. Drugo mesto zauzima Kina, sa udjelom od 12 posto, u koju je izvezena roba za 53 milijarde eura.\n Značajni uvoznici hi-tech robe iz EU-a su bili i Velika Britanija – udio devet posto, vrijednost izvoza 42 milijarde evra, Švicarska – posto posto, vrijednost 28 milijardi, Japan – četiri posto, 19 milijardi i Turska – tri posto, 12 milijardi.\nEU je prošle godine izvezla najviše hi-tech robe iz kategorije farmaceutskih proizvoda, u vrijednosti od 145 milijardi evra.', "Lažna fotografija na kojoj se prikazuje velika eksplozija kod američkog Pentagona u ponedjeljak je brzo podijeljena na društvenim mrežama i dovela do kratkog pada na tržištu dionica.\n Za nekoliko minuta je ogroman broj profila na društvenim mrežama, uključujući neke koji su verificirani kao autentični, podijelio lažni snimak i tako dodatno pojačao konfuziju.\n Zvaničnici su kasnije potvrdili kako takvog incidenta, eksplozije, nije bilo.\n Detektivi s društvenih mreža, poput Nicka Watersa iz Bellingcata, grupe za verifikaciju vijesti na internetu, brzo su istakli neke vidljive probleme s fotografijom, među kojima su:\n\nNije bilo svjedoka s mjesta događaja da potvrde takvo dešavanje, naročito u užurbanom području kao što je Pentagon. “Zato je veoma teško (usudio bih se reći i nemoguće) stvoriti uvjerljivu laž o takvom događaju”, napisao je Waters na Twitteru.\nZgrada na fotografiji izgleda značajno drugačije od Pentagona. To se lako može potvrditi korištenjem alatki kao što je Google Street View kako bi se uporedile dvije snimke.\nPrisutni su i drugi detalji poput stuba ulične rasvjete čudnog izgleda koji lebdi ili crne šipke koja probija pločnik. Vještačka inteligencija i dalje ima velike probleme pri stvaranju lokacija bez ubacivanja predmeta slučajnim odabirom.\n\n\nConfident that this picture claiming to show an “explosion near the pentagon” is AI generated.\n Check out the frontage of the building, and the way the fence melds into the crowd barriers. There's also no other images, videos or people posting as first hand witnesses. pic.twitter.com/t1YKQabuNL\n — Nick Waters (@N_Waters89) May 22, 2023\nKako prepoznati ovakve snimke?\n Postoje alatke vještačke inteligencije (poput Midjourney, Dall-e 2 ili Stable Diffusion) koje mogu, bez mnogo problema, stvoriti snimke okoline koji su veoma slični pravima.\n Te alatke su “obučene” pregledom velikih količina pravih snimaka, ali praznine popunjavaju vlastitim tumačenjem kada nedostaju podaci s obuke.\n To može dovesti do toga da ljudi imaju dodatne udove ili su predmeti “uronjeni” u okolinu.\nKada gledate snimke na internetu koje se najavljuju kao snimke bitnog i hitnog događaja, vrijedi imati u vidu:", 'Britanski astronomi otkrili su ogromnu crnu rupu oko 30 milijardi puta veću od mase Sunca.\n Naučnici s Univerziteta Durham tvrde da je ta crna rupa jedna od najvećih ikada otkrivenih, prenosi dpa.\n Tim je svoja otkrića, objavljena u stručnom časopisu Monthly Notices of the Royal Astronomical Society, opisao kao „izuzetno uzbudljiva“.\n „Ova posebna crna rupa koja je otprilike 30 milijardi puta veća od mase našeg Sunca, jedna je od najvećih ikad otkrivenih“, rekao je glavni autor James Nightingale, s Odsjeka za fiziku na Univerzitetu Durham.\n Ogromne crne rupe su najmasivniji objekti u svemiru, s masom između 10 i 40 milijardi puta većom od mase Sunca. Astronomi vjeruju da se mogu pronaći u središtu svih velikih galaksija poput Mliječnog puta.\nPrva crna rupa otkrivena pomoću gravitacijske leće\n Ultramasivne crne rupe su rijetke, a njihovo podrijetlo je nejasno. Neki vjeruju da su nastale ekstremnim spajanjem masivnih galaksija prije nekoliko milijardi godina dok je svemir još bio mlad.\n Naučnici su iskoristili efekt gravitacijske leće koji im je otkrio crnu rupu, regiju u kojoj je gravitacijska sila toliko snažna da čak ni svjetlost ne može pobjeći.\n Zatim su koristili simulacije superkompjutera na Univerzitetu Durham i fotografije snimljene svemirskim teleskopom Hubble kako bi potvrdili njenu veličinu.\n Rekli su i da je ovo prva crna rupa otkrivena pomoću gravitacijske leće.\nOtvaranje ‘zanimljivih mogućnosti’\n „Većina najvećih crnih rupa za koje znamo su u aktivnom stanju, gdje se materija uvučena u blizinu crne rupe zagrijava i oslobađa energiju u obliku svjetlosti, X-zraka i drugog zračenja“, rekao je Nightingale. „Međutim, gravitacijska leća omogućuje proučavanje neaktivnih crnih rupa, nešto što trenutno nije moguće u dalekim galaksijama“.\n Prema njegovim riječima, takav bi „pristup mogao omogućiti otkrivanje mnogo više crnih rupa izvan našeg lokalnog svemira i otkriti kako su ti egzotični objekti evoluirali dalje u kozmičkom vremenu“.\nNaučnici smatraju kako njihov rad otvara „zanimljivu mogućnost“ da astronomi mogu otkriti više ultramasivnih crnih rupa nego što se dosad mislilo, prenosi Hina.', 'Apple je u pregovorima s dobavljačima o izradi MacBook laptopa na Tajlandu u okviru kontinuiranih nastojanja kompanije da proširi svoju proizvodnu prisutnost izvan Kine, objavio je japanski Nikkei.\n Dobavljači koji učestvuju u ovim pregovorima imaju postojeće proizvodne komplekse na Tajlandu za druge klijente i razgovaraju o mogućem sklapanju i proizvodnji komponenti i modula za MacBookove, rekli su Nikkeiju izvori iz tri dobavljača uključena u pregovore s Appleom, prenosi Reuters.\n Apple, također, masovno proizvodi svoj Apple Watch na Tajlandu više od godinu dana.\n Apple nije odmah odgovorio na zahtjev novinske agencije Reuters za komentar. Agencija, također, nije mogla odmah odrediti o koja tri dobavljača je riječ.\nNapuštanje Kine\n Apple i njegovi ključni dobavljači premještaju proizvodnju iz Kine, gdje su stroge mjere zabrane zbog COVID-19 prošle godine prekinule Foxconnovu najveću fabriku iPhonea.\n Apple nastoji i izbjeći udar na svoje poslovanje zbog napetosti između Pekinga i Washingtona.\n Bloomberg News je objavio da je Apple utrostručio svoju proizvodnju iPhonea u Indiji, sklapajući pametne telefone u toj zemlji u vrijednosti većoj od sedam milijardi dolara u posljednjoj fiskalnoj godini.\n Tehnološki div sada proizvodi gotovo sedam posto svojih iPhonea u Indiji, u odnosu na jedan posto u 2021.\n Apple nije odmah odgovorio na zahtjev Reutersa za komentar o indijskoj proizvodnji.\nU martu je Foxconn najavio svoje planove za povećanje ulaganja izvan Kine. U međuvremenu, Pegatron Corp pregovara o osnivanju druge fabrike u Indiji kao dio svojih napora da diverzificira proizvodnju izvan Kine, objavio je Reuters.', 'Italijanska agencija za zaštitu podataka odredila je kraj aprila kao rok do kojeg OpenAI mora ispuniti njene zahtjeve u vezi sa zaštitom podataka i privatnosti kako bi se njegov chatbot ChatGPT mogao nastaviti koristiti u zemlji.\n OpenAI isključio je 31. marta ChatGPT u Italiji pošto ga je agencija Garante privremeno ograničila i otvorila istragu zbog sumnji u kršenje privatnosti.\n Italijanska agencija optužila je OpenAI da ne provjerava dob korisnika ChatGPT-a i kritizirala “nepostojanje bilo kakve pravne osnove” koja bi opravdavala masovno prikupljanje i pohranjivanje ličnih podataka, prenosi Hina, pozivajući se na Reuters.\n‘Potrebni novi propisi regulacije’\n Agencija Garante je objavila niz “konkretnih” zahtjeva koje OpenAI treba ispuniti do kraja mjeseca.\n “Agencija će samo u tom slučaju suspendirati privremena ograničenja korištenja podataka italijanskih korisnika i ChatGPT će ponovno biti dostupan u Italiji”, saopćili su.\n Italija je prva zapadnoevropska zemlja koja je tako reagirala protiv OpenAI-ja, no brzi razvoj tehnologije privukao je pažnju zastupnika i regulatora u nekoliko zemalja.\nMnogi stručnjaci smatraju da su potrebni novi propisi koji će regulirati umjetnu inteligenciju zbog njenog potencijalnog utjecaja na nacionalnu sigurnost, radna mjesta i obrazovanje.', 'Turski predsjednik Recep Tayyip Erdogan je izjavio kako će novi tenk Altay biti važna tačka snage za tursku vojsku u regiji, opisujući ga kao “dragulj turske odbrambene industrije”.\n Ceremoniji isporučenja novog tenka na testiranje turskoj vojsci, koja je održana u pokrajini Sakarya, na sjeverozapadu zemlje, prisustvovao je i turski predsjednik.\n Pohvalio je novi tenk, rekavši da se razlikuje od prototipa koji je prvi put predstavljen prije deset godina te da ima visoke sposobnosti.\n Dodao je da nadilazi nivo treće generacije po pitanju opremljenosti naprednim oklopom i vrhunskim sistemom zaštite.\n Kada je u pitanju datum početka serijske proizvodnje tenka Altay, Erdogan je pojasnio da će se to dogoditi čim turska vojska završi testiranja, istaknuvši da će to biti važna tačka snage u rukama turskih oružanih snaga.\nIstaknuta odbrambena industrija\n Erdogan je skrenuo pažnju da njegova zemlja zauzima istaknutu poziciju u svijetu u odbrambenoj industriji, kako je svoje snage opskrbila raznim tipovima lakih i srednjih kopnenih dronova te se približila tome da zadovolji svoje potrebe u oblasti vojnih vozila oslanjajući se na svoje lokalne sposobnosti.\n Turski predsjednik je kazao da je broj projekata odbrambene industrije porastao sa 62 projekta u 2002. godini i budžetom od 5,5 milijardi dolara na više od 750 projekata trenutno i budžetom od 75 milijardi dolara, prenosi Anadolija.\n Također je pohvalio postignuća koja je Turska ostvarila na vojnom i tehnološkom nivou u proteklih nekoliko dana.\nU tom smislu se osvrnuo na isporuku najvećeg broda u zemlji “TCG Anadolu” mornaričkim snagama, testiranje bespilotne borbene letjelice Kizilelma, lansiranje satelita IMECE i testiranje leta helikoptera Gokbey s motorom domaće izrade.', 'Njemačka će predstojećeg vikenda ugasiti posljednja tri aktivna nuklearna reaktora, piše Deutsche Welle.\n Njemačka ministrica životne sredine Steffi Lemke je nedavno okončala raspravu koja je tu zemlju godinama držala u neizvjesnosti i istakla da se, kada se sve zbroji, rizici nuklearne energije ne mogu kontrolirati.\n „Zbog toga, okončanje korištenja nuklearne energije čini našu zemlju sigurnijom, a time se izbjegava i dalje stvaranje nuklearnog otpada“, rekla je Lemke.\n Prije toga, Njemačku je tresla burna rasprava o nuklearnoj energiji, podsjeća Beta.\nStrah od energetske krize\n Vladajuća koalicija SPD-a, Zelenih i FDP-a zapravo se u koalicijskom sporazumu složila da će se pridržavati njemačkog postepenog ukidanja nuklearne energije, o kojem je već odlučeno 2011.\n Posljednje nuklearne elektrane trebale su biti zatvorene do kraja 2022. godine, ali rat u Ukrajini je sve promijenio, pa su prekinute ruske isporuke gasa Njemačkoj zbog čega se strahovalo od energetske krize.\nSavezni kancelar Olaf Scholz je na kraju odlučio da se produži rad preostalih elektrana do sredine aprila 2023.', 'Američki proizvođač automobila General Motors i južnokorejska tehnološka kompanija Samsung trebale bi uskoro objaviti planove o izgradnji zajedničke tvornice za proizvodnju baterija u SAD-u, objavio je Reutes pozivajući se na izvore upoznate sa situacijom.\n Početkom godina britanska agencija je objavila da GM i južnokorejski LG Energy Solution neće nastaviti izgradnju četvrte tvornice za proizvodnju baterija u SAD-u, nakon što završe gradnju treće tvornice Ultium Cells, u koju zajednički ulažu 2,6 milijardi dolara.\n Očekuje se da će nova tvornica GM-a i Samsunga koštati više od Ultium Cellsa, a lokacija na kojoj će se graditi neće biti odmah objavljena. GM i Samsung nisu htjeli davati komentare o tome.\nPovećanje kapaciteta proizvodnje\n „GM i LG Energy Solution složili su se oko izgradnje tri zajedničke tvornice baterija u SAD-u. Mi bismo također vjerovatno imali više od jedne zajedničke tvornice baterija s GM-om u SAD-u, kako bismo lakše zadovoljili GM-ovu potražnju za baterijama za električna vozila i ispunjavanje ciljeva elektrifikacije“, rekao je izvor iz Samsunga koji je odbio biti imenovan jer nije ovlašten razgovarati s medijima.\n Dodao je da te dvije kompanije razmatraju nekoliko zajedničkih tvornica baterija u Sjevernoj Americi.\n GM je prošle godine najavio proizvodnju 400.000 električnih vozila u Sjevernoj Americi od 2022. do sredine 2024. te povećanje kapaciteta njihove proizvodnje na milion komada godišnje u 2025. godini. Izvori su rekli Reutersu da GM razmatra hoće li mu trebati još dvije dodatne tvornice za električna vozila kako bi zadovoljio buduću potražnju.\nBidenova podrška\n Samsung i Stellantis objavili su još u maju prošle godine da će uložiti više od 2,5 milijarde dolara u izgradnju nove zajedničke tvornice baterija u Kokomu, u američkoj saveznoj državi Indiana.\n Američki predsjednik Joe Biden tokom svoje prošlogodišnje posjete sjedištu Samsunga u Južnoj Koreji pozvao je tamošnje kompanije da „uđu u partnerstva sa članovima američkih sindikata“.\n„Zajednički poduhvati koji proizvode baterije za električna vozila bit će ojačani kolektivnim pregovaranjem“, obećao je tada Biden, prenosi Hina.', 'Japanska kompanija Sega Sammy Holdings odlučila je platiti 706 miliona eura za finsku kompaniju Rovio, poznatu po igrici Angry Birds.\n Rovio je ranije podsjetio kako je Angry Birds\xa0bila prva mobilna igra koja je preuzeta milijardu puta, a taj brand je također napravio i dva filma pod istim nazivom, javlja Tanjug.\n Prošle godine je Rovio, koji ima gotovo 550 zaposlenih u osam gamerskih studija širom svijeta, objavio da je njihova igrica preuzeta pet milijardi puta.\nJačanje pozicije na gamerskom tržištu\n Sega je u pojašnjenju sporazuma obrazložila kupovinu namjerom da ojača svoju poziciju na globalnom gamerskom tržištu, za koje se procjenjuje da će porasti na 264,3 milijardi dolara do 2026. godine, što je povećanje od 56 posto, prenio je BBC.\nPrihodi kompanije Rovio porasli su na 317,7 miliona eura u 2022. godini sa 272,3 miliona eura dvije godine ranije, ali je u istom periodu njen operativni profit pao sa 42,5 miliona eura na 28,6 miliona eura.', 'Gradske vlasti New Yorka predstavile su tri nova policijska uređaja visoke tehnologije, uključujući „robotskog psa“ kojeg su kritičari nazvali „jezivim“ još prije 2,5 godine, kada je prikazan prvi put.\n Ostali novi uređaji – GPS tragač za ukradenim automobilima i kupasti samohodni robot za nadzor javnih mjesta, koristit će se na način koji je „transparentan, dosljedan i uvijek u bliskoj saradnji sa ljudima kojima služimo“, rekla je policijska čelnica Keechant Sevell, prenosi AP.\n Ona je s gradonačelnikom Ericom Adamsom i drugim zvaničnicima na konferenciji za novinare na Times Squareu prikazala i robota za nadzor i mehaničkog „psa“ pod nadimkom „DigiDog“.\n „\'DigiDog’ je izašao iz štenare i sada je dio alata koji koristimo“, objavio je gradonačelnik Adams, demokrata i bivši policajac.\n‘Jeziv i distopijski’\n Prvog gradskog robotskog policijskog psa unajmio je 2020. Adamsov prethodnik, tadašnji gradonačelnik Bill de Blasio, ali je ugovor za taj uređaj raskinut jer su ga kritičari ismijavali kao „jezivog i distopijskog“.\n Ipak, sadašnji gradonačelnik Adams je rekao da neće pokleknuti pod pritiskom protivnika robotskog psa jer, kako je rekao, „gleda šta je najbolje za grad“.\n Adams je rekao da će „DigiDog“ na daljinsko upravljanje, težak 32 kilograma, počevši od ljeta biti korišten u rizičnim situacijama.\n „Ako imate zabarikadiranog osumnjičenog, ako imate nekoga ko je u zgradi koji je naoružan, umjesto da šaljete policiju unutra, šaljete ‘DigiDoga\'“, rekao je Adams.\n‘Pretvaranje loše naučne fantastike u užasno lošu policiju’\n Sistem za praćenje pod nazivom „StarChase“ će omogućiti policiji da pomoću GPS oznake nađe ukradeni automobil. To je zasad probni program koji će trajati 90 dana.\n „Autonomni bezbjednosni robot“, kojeg je gradonačelnik Adams usporedio s robotskim usisivačem „Roomba“, patrolirat će od ljeta stanicom metroa na Times Squareu u sedmomjesečnom, također probnom radu. Taj samohodni uređaj koji se nekoliko godina koristi u tržnim centrima i drugdje, najprije će u stanici metroa raditi u pratnji policajaca.\n\n"The NYPD is turning bad science fiction into terrible policing." – @FoxCahn #DigiDog #NYPD @1karenmatthews @APhttps://t.co/AN8p2Yme7H\n — S.T.O.P.—Surveillance Technology Oversight Project (@STOPSpyingNY) April 11, 2023\n \n Građanski libertarijanci i zagovornici reforme policije doveli su u pitanje potrebu za uređajima visoke tehnologije: jedni kritikuju prekomjerno trošenje ionako ogromnog budžeta Njujorške policije (NYPD), a drugi što gradska vlast kupuje „fancy tehnologiju, a Njujorčani ne mogu da pristupe bonovima za hranu i izbacuju ih iz stanova“.\n„Njujorška policija pretvara lošu naučnu fantastiku u užasno lošu policiju. New York zaslužuje pravu sigurnost, a ne imitaciju ‘RoboCopa\'“, rekao je Albert Fox Cahn, izvršni direktor organizacije „Surveillance Technology Oversight Project“ (STOP), prenijela je Beta.', 'Australija će ove sedmice, po uzoru na neke druge zemlje, objaviti zabranu korištenja TikToka na mobitelima vladinih dužnosnika, zbog zabrinutosti za sigurnosne interese, izvijestio je dnevni list The Australian.\n Premijer Anthony Albanese je, nakon očitovanja Ministarstva unutrašnjih poslova, pristao na zabranu TikToka na službenim vladinim uređajima.\n Istu odluku donijele su vlasti države Victoria, prenosi Hina, pozivajući se na Reuters.\n Do sada su, navodeći kao razlog pitanje sigurnosti, korištenje TikTok na uređajima državnih zvaničnika, zabranili SAD, Velika Britanija, Novi Zeland, Kanada, Belgija i Evropska komisija.\n‘Šalje podatke vlastima Kine’\n U zadnje vrijeme su zapadne zemlje sve više zabrinute oko toga da TikTok, u vlasništvu kineske kompanije Bytedance, ugrožava sigurnosne interese i privatnost svojih korisnika sa Zapada i šalje podatke komunističkim vlastima Kine.\n Krajem februara je Bijela kuća naredila svim federalnim agencijama i drugim državnim tijelima da u roku od 30 dana obrišu TikTok sa svih službenih uređaja.\n Neke institucije, poput Ministarstva odbrane i same Bijele kuće, to su učinile još 2020. godine.\n Glavni direktor TikToka za Australiju Lee Hunter je rekao da je kompanija razočarana što je za zabranu saznala od medija, “usprkos opetovanim naporima da s Vladom na konstruktivan način priđu tom pitanju”.\n “Ističemo da nema nikakvih dokaza koji bi ukazali da TikTok na bilo koji način predstavlja sigurnosni rizik za Australce te se prema nama ne bi smjelo postupati drugačije nego prema ostalim društvenim platformama”, kazao je Hunter.\n‘Neujednačeni tretman društvenih medija’\n U SAD-u se govorilo i o potpunoj zabrani TikToka, no američki republikanski senator Rand Paul je prošle sedmice blokirao pokušaj ubrzane zabrane popularne kineske aplikacije.\n Kazao je kako aplikaciju koristi više od 150 miliona Amerikanaca te je izrazio zabrinutost za slobodu govora i zbog neujednačenog tretmana društvenih medija.\nSAD i države Evropske unije ne vide problem u korištenju Facebooka i drugih društvenih mreža za prikupljanje podataka o vlastitom stanovništvu.', 'Japanska kompanija izgubila je kontakt sa svojom svemirskom letjelicom neposredno prije nego što je trebalo da sleti na Mjesec i navela da je po svemu sudeći misija propala.\n Komunikacija sa letjelicom je prekinuta večeras kada se ona spuštala posljednjih 10 metara brzinom od oko 25 kilometara na sat. Kontrolori leta su gledali nijemo u svoje ekrane u Tokiju dok su minuti prolazili bez vijesti sa letjelice, što je pretpostavka da se srušila, prenosi agencija Beta, pozivajući se na AP.\n “Moramo pretpostaviti da nismo mogli završiti slijetanje na površinu Mjeseca”, rekao je \xa0Takeshi Hakamada, osnivač i generalni direktor kompanije i-space.\nTri uspješna slanja letjelica na Mjesec\n Da je letjelica sletjela, ta kompanija bi bila prva privatna kompanija koja bi uspjela slanje letjelice na Mjesec.\n Samo tri vlade su uspješno poslale svoje letjelice na Mjesec – bivši Sovjetski Savez, SAD i Kina. Izraelska neprofitna kompanija pokušala je slijetanje na Mjesec 2019. ali njena svemirska letjelica je uništena pri slijetanju.\n Japanska letjelica od 2,3 metara nosila je mini lunarni rover za Ujedinjene Arapske Emirate i robot kao igračku iz Japana namijenjen da se kreće po lunarnoj prašini. Na njoj su bili i predmeti privatnih osoba.\nBijeli zec\n Letjelica nazvana Hakuto, japanski za bijelog zeca, ciljala je krater Atlas u sjeveroistočnom dijelu bliže strane Mjeseca, širok 87 kilometara i dubok oko dva kilometra.\n Ona je išla dugim zaobilaznim putem do Mjeseca poslije polijetanja u decembru i slala slike Zemlje dok je putovala. Letjelica je ušla u orbitu Mjeseca 21. marta.\n Kompanija i-space je osnovana 2010. godine i nada se da će moći da ostvaruje dobit kao taksi servis za Mjesec za druge firme i organizacije.\nOsnivač Hakamada rekao je da se druga misija već priprema za iduću godinu.', 'Eksperimentalna kineska svemirska letjelica vratila se u ponedjeljak na Zemlju nakon što je bila u orbiti 276 dana, objavili su kineski državni mediji, čime je završena misija testiranja svemirskih tehnologija zemlje za višekratnu upotrebu.\n Svemirska letjelica bez posade vratila se u lansirni centar Jiuquan na sjeverozapadu Kine prema rasporedu, prenosi Reuters vijesti državnih medija.\n Nisu navedeni detalji o tome o kojoj je letjelici riječ, koje su tehnologije testirane, koliko je visoko letjela i gdje ju je orbita vodila od lansiranja početkom augusta 2022. Snimci letjelice, također, tek trebaju biti objavljeni u javnosti.\n Test označava važan napredak u kineskom istraživanju tehnologije svemirskih letjelica za višekratnu upotrebu koja će pružiti praktičniji i jeftiniji način slanja budućih svemirskih misija, javili su državni mediji.\nPo uzoru na SAD\n Prije dvije godine, podsjeća Hina, slična svemirska letjelica odletjela je do ruba svemira i vratila se na Zemlju istog dana u misiji koja je, također, uglavnom držana u tajnosti.\n Ta je letjelica sletjela na Zemlju „horizontalno“, prema glavnom kineskom svemirskom izvođaču u to vrijeme.\n Komentatori na kineskim društvenim mrežama nagađaju da Peking razvija svemirsku letjelicu poput X-37B američkog ratnog zrakoplovstva, autonomnog svemirskog broda koji može ostati u orbiti godinama.\nX-37B bez posade i za višekratnu upotrebu vratio se na Zemlju u novembru prošle godine u svojoj šestoj misiji, nakon više od 900 dana u orbiti.', 'Prva isprintana 3D raketa na svijetu poletjela je u četvrtak rano ujutro s Cape Canaverala na Floridi.\n Terran 1 bez posade poletio je u 4:25 sati nakon dvije odgode zbog problema s temperaturom pogonskog goriva i problema s tlakom goriva, javlja Hina.\n Terran 1 – dvostupanjska, 33,5 metara visoka i 2,3 metra široka raketa \xa0“najveći je isprintani 3D predmet\xa0koji postoji i koji je pokušao\xa0letjeti u orbiti”, prema Relativity Spaceu, kalifornijskom privatnom svemirskom startupu koji ju je napravio.\n Isprintano je 85 posto mase rakete,\xa0uključujući motore, a\xa0Relativity Space namjerava povećati taj odnos\xa0na 95 posto.\nRaketa nije dosegla orbitu\n U\xa0prvom letu raketa je\xa0trebala\xa0stići u orbitu nakon osam minuta.\n Da je uspio, kalifornijski startup bio bi prva svemirska tvrtka u privatnom vlasništvu koja je to uspjela pri svom prvom lansiranju.\n Međutim, anomalija oko pet minuta nakon polijetanja\xa0značila je da raketa nije dosegla orbitu.\n Terran 1 je dosegao točku Max-Q –\xa0točku u lansiranju na kojoj\xa0raketa doživljava najveći dinamički pritisak.\n “Današnje lansiranje potvrdilo\xa0je Relativityjevu printanu\xa03D raketnu tehnologiju koja će omogućiti naše sljedeće vozilo, Terran R”, rekla je tvrtka nakon lansiranja.\nTerran 1 dizajniran je za nošenje do 1250 kilograma u nisku Zemljinu orbitu.', 'Nacionalno tijelo za zaštitu ličnih podataka u Italiji saopštilo je da je privremeno blokiralo korištenje softvera za vještačku inteligenciju ChatGPT u toj zemlji, nakon jednog slučaja curenja ličnih podataka, javlja Beta.\n U saoštenju na svom sajtu, ova agencija je mjeru opisala kao privremenu, “dok ChatGPT ne počne da poštuje privatnost”, a vlasnik ChatGPT-a OpenAI time je privremeno ograničen u zadržavanju podataka korisnika iz Italije.\n OpenAi za sada ne odgovara AP-u na pitanja u vezi sa ovim slučajem.\n Premda su neke državne škole i univerziteti u svijetu blokirali korištenje ChatGPT-a na svojim lokalnim mrežama, kako učenici i studenti ne bi mogli da ga koriste za varanje i plagiranje, nije jasno kako će Italija provesti blokadu na nacionalnom nivou.\nImitiranje ljudskog stila pisanja\n Nije izvjesno da će ova mjera pogoditi aplikacije kompanija koje već imaju licence OpenAI-ja da koriste istu tu tehnologiju za chatbot poput Microsoftovog internet pretraživača Bing.\n AI sistemi koji pokreću takve chatbotove u stanju su da imitiraju ljudski stil pisanja, na osnovu ogromne količine digitalnih knjiga i drugih radova koje mogu da nađu na internetu.\n Italijanska agencija za nadzor za zaštitu podataka o ličnosti saopštila je da OpenAI ima 20 dana da podnese izvještaj o mjerama koje će poduzeti radi zaštite privatnosti podataka svojih korisnika, a ako to ne učini suočit će se sa novčanom kaznom koja će iznositi ili do 20 miliona eura ili četiri posto ukupnog svjetskog prihoda kompanije.\n Prema navodima agencije, ChatGPT se 20. marta suočio sa gubitkom podataka “u vezi sa razgovorima korisnika i sa informacijama u vezi sa plaćanjem pretplata za servis”.\n Prethodno je OpenAI javio da je 20. marta morao da skine ChatGPT sa interneta kako bi popravio bag koji je nekim ljudima omogućavao da vide naslove u historijama četovanja drugih korisnika.\nZastati sa razvojem\n “Naša istraga je također otkrila da su podaci 1,2 posto korisnika ChatGPT Plusa mogli biti vidljivi drugim korisnicima. Vjerujemo da je broj korisnika čiji su podaci zaista i otkriveni drugim licima izuzetno mali, i već smo kontaktirali one koji su možda pogođeni posljedicama”, saopštio je OpenAI.\n Italijanska agencija izrazila je žaljenje zbog “izostanka obavještenje korisnicima i svima ostalima čije je podatke OpenAI skupljao, i nadasve zbog nepostojanja zakonskog osnova koji opradava masovno prikupljanje i čuvanje ličnih podataka sa ciljem ‘treniranja’ algoritama pomoću kojih platforma funkcioniše”.\n Agencija je saopštila da informacije koje je dostavio ChatGPT “ne odgovaraju uvijek stvarnim podacima” i ukazala na “odsustvo bilo kakve vrste filtera koji bi verifikovao uzrast korisnika”, što znači da se “maloljetnici izlažu odgovorima koji su apsolutno neprikladni nivou njihovog razvoja i samosvjesti”.\nGrupa naučnika i lidera tehnološke industrije, među njima i Elon Musk u srijedu je poslala otvoreno pismo kompanijama kao što je OpenAI da zastanu sa razvojem naprednijih modela AI-ja do naredne jeseni, kako bi se ljudskom društvu dalo vremena da izvaga prednosti i rizike.', 'Ministri Grupe sedam (G7) sastali su se u istočnom Japanu da bi razgovarali o upravljanju vještačkom inteligencijom usred brzog povećanja upotrebe chatbotova sa vještačkom inteligencijom, kao i o drugim pitanjima, kao što je sigurna digitalna infrastruktura.\n Dvodnevni sastanak ministara za digitalne tehnologije zemalja članica G7 u gradu Takasakiju, sjeverozapadno od Tokija, jedan je u nizu ministarskih sastanaka koji se održavaju uoči samita G7 sljedećeg mjeseca, prenosi Tanjug pisanje agencije je Kyodo.\n Jedan od ciljeva sastanka je promocija tehnologija za poboljšanje protoka prekograničnih podataka i besplatnog i otvorenog interneta.\nMeđunarodni standardi\n “Dok napredak tehnologija vještačke inteligencije (AI) može da učini poslovanje vlade i privatnog sektora efikasnijim i produktivnijim, mogao bi da stvori neočekivane izazove za demokratiju”, rekao je japanski ministar za digitalne tehnologije, Taro Kono, koji predsjedava sastankom zajedno sa japanskim ministrom ekonomije, trgovine i industrije Yasutoshijem Nishimurom i ministrom unutrašnjih poslova i komunikacija Takeakijem Matsumotom.\nBrzi tempo razvoja vještačke inteligencije istakao je potrebu za međunarodnim standardima koji bi upravljali tehnologijom, pri čemu su mnoge zemlje pojačale propise o korištenju\xa0chatbotova zbog zabrinutosti za privatnost.', 'Godišnje ulaganje u obnovljivu energiju poraslo je za gotovo četvrtinu od 2021. u usporedbi s porastom od 15 posto za ulaganja u fosilna goriva, objavila je Međunarodna agencija za energiju (IEA).\n Oko 90 posto potrošnje čiste energije odnosi se na napredne ekonomije i Kinu, što naglašava globalni jaz između bogatih i siromašnih zemalja.\n “Čista energija se brzo probija – brže nego što mnogi ljudi shvataju”, rekao je Fatih Birol, izvršni direktor IEA-e. “Za svaki dolar uložen u fosilna goriva, oko 1,7 dolara sada ide u čistu energiju. Prije pet godina taj omjer je bio jedan prema jedan”.\n Gotovo 2.800 milijardi dolara bit će uloženo ove godine u energiju širom svijeta, od čega bi više od 1.700 milijardi dolara trebalo ići za obnovljive izvore energije, nuklearnu energiju, električna vozila i poboljšanja energetske efikasnosti, piše Reuters, a prenosi Hina. Preostale milijarde dolara otići će na naftu, plin i ugalj.\nSolarna energija kao supersila\n U 2023. bi potrošnja na solarnu energiju mogla doseći više od milijardu dolara dnevno ili oko 380 milijardi dolara godišnje.\n “Ovo stavlja krunu na solarnu energiju kao istinsku energetsku supersilu. Pojavljuje se kao najveći alat koji imamo za brzu dekarbonizaciju cijele ekonomije”, saopćio je Dave Jones, voditelj Odjela za uvid u podatke energetskog savjetodavnog tijela Ember. “Ironija ostaje da neka najsunčanija mjesta na svijetu imaju najniže nivoe ulaganja u solarnu energiju.\n OPEC je saopćio da pozivi IEA-e da se prestane ulagati u naftu potkopavaju globalnu energetsku sigurnost i rast.\nNaučnici i međunarodni klimatski aktivisti upozorili su da industrija fosilnih goriva pogoršava katastrofalne učinke klimatskih promjena.', 'Vlasnik Twittera Elon Musk rekao je da je ta društvena mreža “otprilike na nuli” nakon povratka većine oglašivača i agresivnog rezanja troškova koje je uključivalo i brojne otkaze, te da bi uskoro mogla “pozitivno poslovati”, prenosi Hina.\n Musk je u razgovoru za BBC, koji se prenosio uživo na Twitter Spaces, rekao da njegova kompanija sad ima oko 1.500 zaposlenika, što je veliki rez s 8.000, koliko je Twitter imao prije njegovog preuzimanja u oktobru.\n Otkad je multimilijarder kupio društvenu mrežu za 44 milijardi dolara ona je obilježena haosom i nesigurnošću jer je među otpuštenima bio i velik broj inženjera odgovornih za popravak i prevenciju kvarova, rekli su izvori Reutersu.\n Twitter je prošle sedmice imao grešku koja je hiljadama korisnika onemogućila da pristupaju poveznicama, što je šesta veća greška od početka godine, tvrdi organizacija za nadzor interneta NetBlocks.\nBrojne poteškoće\n Musk je priznao teškoće, ali naglasio je da nisu dugo trajale. On je govorio o tome kako je Twitter bio u situaciji da je gubio tri milijardi dolara zbog čega su bile potrebne drastične odluke.\n „Mogli bi biti finansijski u pozitivnom već ovaj kvartal, ako stvari budu išle dobro“, rekao je Musk u razgovoru koji je slušalo više od tri miliona ljudi.\n Twitter od Muskovog preuzimanja ima pad oglašavanja. On tvrdi da je razlog ciklička priroda potrošnje na oglase, ali i „politički“ razlozi. U srijedu je rekao da se većina oglašivača vratila.\n Musk, vlasnik i automobilske tvrtke Tesla i kompanije za putovanje u svemir SpaceX, rekao je da nema nikoga na umu kao kandidata za vođenje Twittera nakon njega.\nTeslini investitori smatraju da on preveliku količinu vremena provodi vodeći Twitter te je ranije rekao da bi kraj ove godine bio “dobar trenutak” za pronalaženje novog izvršnog direktora.', 'Administracija američkog predsjednika Joea Bidena zahtijeva od kineskih vlasnika TikToka da se odreknu svog udjela u popularnoj videoaplikaciji ili da se suoče s mogućom zabranom u Sjedinjenim Američkim Državama, saopćeno je Reutersu iz Kompanije.\n TikTok je u vlasništvu kineskog ByteDancea, najvrednijeg startupa na svijetu, prenosi Tanjug.\n Ovaj potez je uslijedio nakon uvođenja novog američkog zakona koji omogućava Bijeloj kući da zabrani TikTok ili druge inostrane tehnologije ako predstavljaju rizik za nacionalnu sigurnost.\n Druge zemlje i entiteti su, također, odlučili da zabrane aplikaciju i izrazile zabrinutost zbog njegove povezanosti s kineskim vlastima i prikupljanja podataka korisnika širom svijeta.\n‘Nemoralan i nepristojan sadržaj u aplikaciji’\n Indija je zabranila TikTok i desetke drugih aplikacija kineskih programera na svim uređajima u junu 2020. godine, tvrdeći da su potencijalno štetne po sigurnost i integritet zemlje.\n Afganistan je u pregovorima o zabrani TikTok-a i videoigrice PUBG, a talibani tvrde da su oni odveli afganistansku omladinu “na stranputicu”.\n Pakistan je privremeno zabranjivao TikTok najmanje četiri puta, a posljednja zabrana je okončana u novembru, zbog onoga što je Vlada ocijenila kao “nemoralan i nepristojan sadržaj u aplikaciji”, navodi Reuters.\n Zaposlenima u Belgijskoj vladi više neće biti dozvoljeno da koriste TikTok na službenim telefonima, a istu odluku su donijele i Kanadske vlasti, zbog sigurnosnih rizika.\n Tajvan je zabranio TikTok i neke druge kineske aplikacije na državnim uređajima i u decembru 2022. godine pokrenuo istragu aplikacije društvenih medija zbog sumnje na protuzakonite aktivnosti na otoku.\nKina blokirala YouTube, Twitter, Facebook i Instagram\n Odbor za vanjske poslove Zastupničkog doma Američkog kongresa glasanjem je početkom mjeseca usvojio prijedlog zakona koji bi predsjedniku Bidenu dao ovlaštenje da u SAD-u zabrani aplikaciju i društvenu mrežu TikTok.\n Bijela kuća je ranije dala svim saveznim agencijama smjernice da u roku 30 dana izbrišu TikTok sa svih Vladinih uređaja.\n Kongres i više od polovine američkih država do sada su zabranili TikTok na službenim mobilnim uređajima.\n Evropska komisija i Evropski parlament te institucije Evropske unije zabranili su TikTok na telefonima svojih službenika iz sigurnosnih razloga.\nU Kini su već duže vrijeme blokirane stane platforme društvenih medija i aplikacije za razmjenu poruka, uključujući YouTube, Twitter, Facebook i Instagram.', 'Prva beba s DNK tri osobe rođena je u Velikoj Britaniji, nakon posebnog postupka potpomognute oplodnje, saopćilo je regulatorno tijelo.\n Uprava za ljudsku oplodnju i embriologiju (HFEA) potvrdila je da je do 20. aprila u Velikoj Britaniji rođeno “manje od pet” beba nakon mitohondrijske donacije (MDT).\n HFEA nije dao dodatne pojedinosti kako bi izbjegao identificiranje porodica, izvijestio je britanski list Guardian, nakon što je primio informacije na osnovu zahtjeva za pristup informacijama.\n Cilj postupka je izbjeći da žene prenesu potomstvu defektne gene u mitohondrijima – sićušnim štapićastim “elektranama” u stanicama koje opskrbljuju energijom, prenosi Hina, pozivajući se na dpa.\n Tehnika uključuje usađivanje\xa0ženi in vitro oplodnjom bebe s DNK tri osobe.\nMitohondrijska dopunska terapija\n Beba ima nuklearni DNK majke i oca, koji definira ključne karakteristike kao što su ličnost i boja očiju.\n Osim toga, ima sićušnu količinu mitohondrijske DNK, koju je osigurala žena donor – treći “roditelj”.\n Velika Britanija je postala prva zemlja u svijetu koja je formalno dopustila mitohondrijsku dodatnu terapiju (MRT), kada je HFEA oprezno dao zeleno svjetlo za postupak 2017. godine.\n U 2018. godini ljekari za neplodnost u Newcastle Fertility Center at Life dobili su dopuštenje HFEA da dvije žene prime mitohondrijsku dopunsku terapiju.\nGodine 2015. parlamentarni zastupnici otvorili su put promjenama glasanjem za izmjenu zakona o ljudskoj oplodnji i embriologiji koji postavlja pravni okvir za istraživanje i liječenje problema povezanih s plodnosti.', 'Od COVID-19 do majmunskih boginja, preko MERS-CoV infekcije do ebole, ptičije gripe, zike i HIV-a, bolesti koje se prenose sa životinja na ljude umnožile su se posljednjih godina te su povećale bojazan od pojave novih pandemija.\n Agencija AFP daje odgovor na pitanje: zašto su bolesti koje se prenose sa životinje na čovjeka sve češće?\n Šta je zoonoza?\n Zoonoza je bolest ili infekcija koja se prenosi sa životinja iz potkoljenice kralježnjaka na ljude i obrnuto. Patogeni uzročnici mogu biti bakterije, virusi ili paraziti.\n Ove se bolesti prenose direktno tokom kontakta između životinje i čovjeka te indirektno putem hrane ili prijenosnika, poput insekata, pauka ili grinja. Neke bolesti na kraju postanu specifično ljudske, poput COVID-19.\n Prema Svjetskoj organizaciji za zdravlje životinja, 60 posto ljudskih zaraznih bolesti su zoonoze.\n Koje su vrste bolesti uključene?\n Pojam zoonoze podrazumijeva širok opseg bolesti. Neke utječu na probavni sistem kao salmoneloza, druge na dišni sustav kao ptičija i svinjska gripa te COVID, a neke na živčani sistem kao bjesnoća.\n Težina simptoma kod ljudi ovisi o bolesti i zaraznosti uzročnika, ali i o zaraženoj osobi koja može biti posebno osjetljiva na uzročnika.\n O kojim se životinjama radi?\n Šišmiši djeluju kao rezervoar za mnoge viruse koji pogađaju ljude. Neki su poznati već duže vrijeme, poput virusa bjesnoće, ali mnogi su se pojavili posljednjih desetljeća, poput ebole, Sars-CoV-2 (koji uzrokuje COVID-19) ili virusa Nipah koji se pojavio u Aziji 1998. godine.\n Jazavci, tvorovi, kune i lasice često su povezani s virusnim zoonozama, a posebno onima koje je uzrokovao koronavirus.\n Ostali sisavci, poput goveda, svinja, pasa, lisica, deva i glodavaca, također, često igraju ulogu posrednog domaćina. Svi virusi odgovorni za velike pandemije influence imali su ptičije porijeklo, bilo direktno ili indirektno.\n Konačno, insekti poput krpelja prijenosnici su mnogih virusnih bolesti koje pogađaju ljude.\n Zašto je povećana učestalost zoonoza?\n Nakon što su se pojavile prije više hiljada godina, zoonoze su se umnožile u posljednjih 20 do 30 godina. Veći broj međunarodnih putovanja omogućio im je brže širenje.\n Zauzimanjem sve većih područja planeta, ljudi pridonose i narušavanju ekosistema, kao i unapređenju prijenosa virusa. Industrijski uzgoj povećava rizik od širenja patogena između životinja.\n Trgovina divljim životinjama, također, povećava izloženost ljudi mikrobima koje mogu nositi. Krčenje šuma povećava rizik od kontakta između divljih i domaćih životinja te ljudi.\n Treba li strahovati od nove pandemije?\n Klimatske promjene natjerat će mnoge životinje da napuste svoje ekosisteme u potrazi za područjima povoljnijim za život, upozorilo je istraživanje koje je objavio naučni časopis Nature.\n Životinjske vrste će većim miješanjem više prenositi svoje viruse, što će pospješiti pojavu novih bolesti koje bi se mogle prenositi na ljude.\n „Bez preventivnih strategija, pandemije će se češće pojavljivati, brže će se širiti, ubijati više ljudi i utjecati na globalnu ekonomiju s razornijim efektom nego ikad prije“, upozorila je UN-ova Stručna skupina za biološku raznolikost još 2020. godine.\n Prema procjenama objavljenim u časopisu Science, postoji 1,7 miliona nepoznatih virusa među sisavcima i pticama, od kojih 540 do 850 hiljada može zaraziti ljude.\nPrije svega, širenje ljudskih aktivnosti i povećana interakcija s divljim životinjama povećavaju rizik da će virusi koji mogu zaraziti ljude „pronaći“ svog domaćina, prenosi Hina.', 'Vlasnik Twittera, milijarder Elon Musk najavio je promjene u plaćanju za funkciju Twitter Blue na toj društvenoj mreži.\n Uvođenje plaćanja verifikacijske oznake na profilima nastavlja se ukidanjem postojećih, „zasluženih“ plavih kvačica, a Twitter će biti prva društvena mreža koja će s time eksperimentirati, javlja BBC.\n Od 15. aprila samo verificirani pretplatnici će imati objave preporučene drugim korisnicima i moći će da glasaju u anketama.\n Prema toj politici, objave s računa koji ne plaćaju verifikaciju neće biti uključeni u opcijama „za vas“ stream preporučenih tvitova.\n Korisnici trenutno plaćaju sedam dolara mjesečno za verifikaciju plavim kvačicama, što također omogućava pristup dodatnim funkcijama.\n Prema Musku, promjene su „jedini realan način za rješavanje problema naprednih AI botova koji preuzimaju nadmoć, posebno na društvenim mrežama“. „To je beznadežna i izgubljena bitka“, rekao je.\nUskoro brisanje zasluženih plavih kvačica\n Trenutno na Twitteru plave kvačice nose profili koji su ih platili, kao i oni koji su ih zaslužili. Međutim, to neće trajati još dugo. Od 1. aprila će početi brisanje zasluženih plavih kvačica na profilima, pa će se na Twitteru isticati samo oni koji za to plaćaju.\n Neki korisnici odlučili su platiti pretplatu na Twitter Blue, kako bi iskoristili pogodnosti poput uređivanja objava ili bolje vidljivosti, ali se „ne žele sramotiti, pa bi radije da niko ne vidi da su zaista platili tih sedam dolara Musku“.\n Takvima je Twitter na raspolaganje stavio mogućnost skrivanja kvačice na profilu, uz zadržavanje ostalih prednosti. Ta opcija je još uvijek u testnoj fazi.\n Među onima koji bi uskoro mogli izgubiti plave kvačice su\xa0William Shatner, Monica Lewinsky i drugi istaknuti komentatori na Twitteru.\xa0Mogu vratiti te oznake plaćajući do 11 dolara mjesečno.\nPokušaj povećanja prihoda\n Ipak, neki dugogodišnji korisnici, uključujući 92-godišnju legendu Zvjezdanih staza Shatnera, odustali su od plaćanja premium usluge koju zagovara Musk.\n Nakon što je u oktobru kupio Twitter za 44 milijarde dolara, Musk je pokušavao povećati prihode posrnule platforme potičući više ljudi da plaćaju premium pretplatu. Ali njegov potez također odražava njegovu tvrdnju da su plave verifikacione oznake postale nezasluženi ili “pokvareni” statusni simbol za elitne ličnosti i novinare.\n Uz verificiranje poznatih osoba, jedan od glavnih razloga Twittera za označavanje profila besplatnom plavom kvačicom počevši prije otprilike 14 godina bila je verifikacija političara, aktivista i ljudi koji se iznenada nađu u vijestima, kao i malo poznatih novinara u malim izdanjima širom svijeta, kao dodatni alat za suzbijanje dezinformacija koje dolaze s naloga koji lažno predstavljaju druge osobe.\n‘Plaćanje za nešto što si mi dao besplatno’\n Lewinsky je u nedjelju na Twitteru objavila screenshot svih ljudi koji su je oponašali, uključujući barem jednog koji je izgleda platio za plavu kvačicu. Upitala je: “U kakvom svijetu je ovo pravedno prema ljudima koji mogu snositi posljedice ako se neko lažno predstavlja kao oni? Laž obiđe pola svijeta prije nego što istina izađe na vrata”.\n Shatner, poznat po svom bezobzirnom humoru, također je označio Muska s pritužbom na obećane promjene.\n “Ovdje sam već 15 godina dajući svoje vrijeme i duhovite misli sve za bupkije (nebitne)”, napisao je. “Sada mi govorite da moram platiti za nešto što ste mi dali besplatno?”\n Musk je odgovorio da ne bi trebalo postojati drugačiji standard za slavne osobe. “Više se radi o jednakom postupanju prema svima”, tvitao je Musk.\nProblem imitatora\n Za sada, oni koji još uvijek imaju plavu kvačicu, ali očito nisu platili za premium uslugu – grupu koja uključuje Beyonce, Stephena Kinga, Baracka i Michelle Obamu, Taylor Swift, Tuckera Carlsona, Drakea i samog Muska – imaju poruke pridodane svojim profilima koji ukazuje da je to “naslijeđeni verificirani račun. Može, ali i ne mora biti značajno.”\n No dok je “pažnja razumno usmjerena na slavne osobe zbog naše kulture”, veća briga za zagovornika otvorene vlade Alexa Howarda, direktora Projekta digitalne demokratije, jest da bi imitatori mogli lakše širiti glasine i zavjere koje bi mogle pokrenuti tržišta ili naštetiti demokratijama širom svijeta.\n “Razlog zbog kojeg postoji verifikacija na ovoj platformi nije samo označavanje ljudi kao uglednih ili autoriteta, već sprječavanje lažnog predstavljanja”, rekao je Howard.\n Jedan od Muskovih prvih poteza nakon preuzimanja Twittera bilo je pokretanje usluge koja daje plave kvačice svima koji su spremni plaćati osam dolara mjesečno. No brzo su ga preplavili lažni nalozi, uključujući one koji su predstavljali Nintendo, farmaceutsku kompaniju Eli Lilly i Muskove kompanije Tesla i SpaceX, pa je Twitter morao privremeno obustaviti uslugu nekoliko dana nakon lansiranja.\nPonovno pokrenuta usluga košta osam dolara mjesečno za web korisnike i 11 dolara mjesečno za korisnike iPhonea i iPada. Pretplatnici bi trebali vidjeti manje oglasa, moći objavljivati duže videozapise i imati više vidljive twittove.', 'Ruski hakeri pripremaju novi val hakerskih napada protiv Ukrajine, uključujući prijetnju u obliku ransomwarea (ucjenjivačkog softvera) za organizacije koje održavaju ukrajinske linije opskrbe, navedeno je u izvještaju kojeg je objavio Microsoft.\n Izvještaj, koje je izradio tim za sigurnosna istraživanja i analizu tehnološkog diva Microsofta, ističe niz novih otkrića o tome kako su ruski hakeri djelovali tokom sukoba u Ukrajini i uključuje predviđanja budućeg djelovanja, prenosi Hina, pozivajući se na Reuters.\n “Microsoft je od januara 2023. godine primijetio da se ruska kibernetička prijetnja prilagodila kako bi povećala svoje kapacitete za uništavanje i prikupljanje obavještajnih podataka o strateškoj opremi Ukrajine i njenih partnera”, navedeno je u izvještaju.\nKombiniranje kibernetičkih napada\n Kako se čini, jedna se grupa “priprema za novu destruktivnu kampanju”.\n Otkrića su objavljena u vrijeme kada Rusija raspoređuje nove snage na ratištu u istočnoj Ukrajini, prema zapadnim sigurnosnim dužnosnicima.\n Ukrajinski ministar odbrane Oleksij Reznikov je prošlog mjeseca upozorio da bi Rusija mogla povećati intenzitet vojnih djelatnosti u danima oko 24. februara, godišnjice početka ruske invazije.\n Ruska ambasada u Washingtonu nije odmah odgovorila na zahtjev za komentarom.\n Stručnjaci tvrde da taktika kombiniranja fizičkih vojnih operacija s kibernetičkim odgovara prijašnjim ruskim postupcima.\n “Kombiniranje kibernetičkih napada s naporima da se poremeti ili onemogući sposobnost branilaca da se koordiniraju i da koriste cybertehnologiju nije novi strateški pristup”, rekla je Emma Schroeder, pomoćna upraviteljica u američkom think tanku Atlantic Council, koji se bavi kibernetičkim pitanjima.\n Microsoft je otkrio da je naročito sofisticirana ruska hakerska grupa, poznatija kao Sandworm, testirala “nove sposobnosti u obliku ransomwarea koje se mogu iskoristiti u destruktivnim napadima na organizacije izvan Ukrajine koje obavljaju ključne funkcije u ukrajinskim linijama opskrbe”.\n Napad ransomwareom u pravilu uključuje hakerski upad u organizaciju, čiji se podaci šifriraju i od koje\xa0se potom iznuđuje novac kako bi povratila pristup vlastitim podacima.\nSoftveri za brisanje podataka\n Ucjenjivački softver se, također, koristio kao paravan za štetnije kibernetičke aktivnosti, uključujući naprosto brisanje svih podataka.\n Microsoft je od januara 2022. godine otkrio najmanje devet takvih softvera za brisanje podataka i dvije verzije ransomwarea koje su korištene protiv najmanje 100 ukrajinskih organizacija.\n Ovakav razvoj se odvijao istovremeno s porastom skrivenih ruskih kibernetičkih operacija, čija je svrha direktno ugroziti organizacije u zemljama saveznicama Ukrajine, prema izvještaju.\n“U zemljama širom Amerika i Evrope, naročito u susjednim zemljama Ukrajine, ruski akteri su pokušali dobiti pristup vladinim i poslovnim organizacijama uključenim u napore za podršku Ukrajini”, rekao je Clint Watts, šef Microsoftovog centra za analizu digitalnih prijetnji.', 'Očekuje se da će prodaja električnih automobila širom svijeta ove godine porasti za 35 posto, na 14 miliona, i da će njihov udio na ukupnom tržištu automobila biti povećan na 18 posto, navodi se u najnovijem izvještaju Međunarodne agencije za energetiku (IEA).\n Fodišnji izvještaj “Global Electric Vehicle Outlook” pokazao je da je više od deset miliona električnih automobila prodano širom svijeta u 2022. godini, što je rekordan porast od 55 posto u odnosu na prethodnu godinu.\n Eksplozivni rast povećao je udio električnih automobila na ukupnom tržištu automobila na 14 posto prošle godine, sa devet posto u 2021. i četiri posto u 2020. godini, prenosi Anadolija.\n “Električna vozila su jedna od pokretačkih snaga u novoj globalnoj energetskoj ekonomiji, koja se brzo pojavljuje i dovodi do historijske transformacije industrije proizvodnje automobila širom svijeta”, rekao je izvršni direktor IEA-a Fatih Birol.\n Takvi trendovi imaju značajne implikacije na globalnu potražnju za naftom, dodao je.\nPrednjače Kina, Evropska unija i SAD\n “Motor s unutrašnjim sagorijevanjem je duže od jednog stoljeća bez premca, ali električna vozila mijenjaju status quo. Do 2030. godine izbjeći će potrebu za najmanje pet miliona barela nafte dnevno. Automobili su samo prvi val: električni autobusi i kamioni će uskoro uslijediti”, kazao je Birol.\n Podaci pokazuju da se većina dosadašnje prodaje električnih automobila odvijala u Kini, Evropi i SAD-u.\n Kina je prošle godine bila najveće tržište električnih automobila, a njen udio u svjetskoj prodaji činio je 60 posto.\n Evropa je ostala drugo najveće svjetsko tržište električnih automobila, nakon Kine, sa 25 posto ukupne prodaje u 2022. godini.\n Stari kontinent je prošle godine zabilježio povećanje prodaje električnih automobila od 15 posto, dostigavši 2,7 miliona.\nProdaja novih električnih automobila u SAD-u se približila milionu, dok su ukupne zalihe dostigle tri miliona.', 'TikTok je saopćio da ima 150 miliona aktivnih korisnika mjesečno u Sjedinjenim Američkim Državama, u odnosu na 100 miliona koliko ih je bilo 2020.\n Aplikacija u kineskom vlasništvu iznijela je taj podatak uoči svjedočenja izvršnog direktora Shou Zi Chewa u četvrtak pred kongresnim Odborom za energetiku i trgovinu, prenosi Hina.\n Društvena mreža za dijeljenje kratkih videozapisa suočava se sa sve većim pritiskom administracije predsjednika Joea Bidena i Kongresa, uključujući pozive nekih zastupnika da se zabrani jer bi podatke američkih korisnika navodno mogla\xa0proslijediti vladi u Pekingu.\n TikTok je u septembru 2021. objavio da ima više od milijardu korisnika na svijetu.\nKineska aplikacija\n Aplikacija u vlasništvu kineske tehnološke kompanije ByteDance saopćila je da će čelnici kompanije ove sedmice doći u Washington kako bi obrazložili zašto aplikaciju ne treba zabraniti.\n U petak je još šest američkih senatora podržalo zakon kojim se predsjedniku Joeu Bidenu daju ovlasti da zabrani TikTok radi zaštite nacionalne sigurnosti.\n TikTok je prošle sedmice objavio da je Bidenova administracija zatražila da se kineski vlasnici odreknu svog udjela u kompaniji ili bi se mreža u suprotnom mogla suočiti sa zabranom u SAD-u.\nEvropska komisija i još nekoliko zapadnih vlada zabranili su korištenje TikToka na uređajima svojih službenika.', 'Istraživačka raketa koju je rano u ponedjeljak lansirala kompanija Swedish Space Corp (SSC) iz Svemirskog centra Esrange u sjevernoj Švedskoj pokvarila se i pala 15 kilometara unutar susjedne Norveške.\n Raketa je dostigla visinu od 250 kilometara, gdje se u nultoj gravitaciji provode eksperimenti, saopćila je agencija, prenosi Hina.\n “Sletjela je u planinama na 1.000 metara visine i 10 kilometara daleko od najbližeg naselja”, rekao je u utorak Reutersu Philip Ohlsson, čelnik komunikacija u SSC-u.\n Postoji procedura kad nešto krene krivo i obavještavamo švedsku i norvešku vladu, kao i druge aktere, rekao je.\n SCC je saopćio da je raketa pronađena u utorak u “dobrom stanju” i da je helikopterom prevezena natrag u centar. U toku je istraga kako bi se došlo do tehničkih detalja i utvrdilo što je uzrokovalo neplaniranu putanju rakete, rekla je agencija.\nReakcija Norveške\n Norveška je oštro reagirala na ovu vijest.\n “Norveške vlasti shvataju vrlo ozbiljno bilo kakve neovlaštene aktivnosti na norveškoj strani granice”, rekla je glasnogovornica ministarstva vanjskih poslova.\n U slučaju bilo kakve povrede granice, odgovorni trebali bi odmah informirati odgovarajuće norveške vlasti, među koje spadaju ministarstvo vanjskih poslova, putem pravih kanala, kazala je.\n Ministarstvo nije primilo nikakvu službenu obavijest o incidentu od švedskih vlasti, dodala je.\n Rad na norveškom teritoriju kako bi se došlo do bilo kakve olupine također zahtijeva prethodnu suglasnost, rekla je glasnogovornica.\nNorveško ministarstvo vanjskih poslova reklo je da nije upoznato s tim je li prouzročena šteta na području gdje je raketa pala, dok je glasnogovornik SSC-a rekao da je raketa pala dalje od bilo kojeg naselja.', 'Piše: Somesh Jha\n To je čarobnjak svijeta umjetne inteligencije (AI) kojeg drugi pokušavaju oponašati.\n U četiri mjeseca od lansiranja 30. novembra, ChatGPT je pokazao sposobnost obavljanja širokog spektra zadataka – od polaganja pravosudnih i medicinskih ispita u Sjedinjenim Američkim Državama do pisanja e-pošte i pjesama, izrade aplikacija i drugih stvari.\n Činjenica da je besplatno dostupna za javnu upotrebu otvorila je mnoštvo mogućnosti za koje se ranije smatralo da su izvan okvira mogućnosti umjetne inteligencije – iako su se kreatori aplikacije suočili s kritikama zbog nepoznanica oko programiranja koje su upotrijebili za obuku.\n Razvijen od OpenAI-a, kompanije iza koje stoji Microsoft, ChatGPT je dva mjeseca nakon lansiranja postao najbrže rastuća potrošačka aplikacija na svijetu, s više od 100 miliona korisnika do januara.\n Taj rani uspjeh potaknuo je Microsoft da integrira svoj pretraživač Bing i preglednik Edge s tehnologijom koja pokreće ChatGPT u nadi da će poboljšati iskustvo korisnika. Nedavno je i Google lansirao sličnu AI aplikaciju, poznatu kao Bard, nakon što je u februaru predstavio pretpregled platforme.\n Također sredinom marta, kineski tehnološki div Baidu najavio je svoj odgovor na američku aplikaciju – platformu nazvanu Ernie. I Bard i Ernie patili su od ranih posrtaja dok se utrka u naoružanju AI zahuktava.\n U međuvremenu, OpenAI je lansirao GPT-4, nadograđenu verziju tehnologije iza ChatGPT-a. Nova platforma može analizirati slike i opsežnije tekstove do 25.000 riječi, izraditi web stranicu iz ručno nacrtane skice i ponovno kreirati igre u roku od nekoliko sekundi.\n Kompanije sada žure lansirati proizvode koji su u potpunosti izgrađeni na ChatGPT-u u sektorima koji se kreću od korisničkih usluga do finansijske analitike.\n U vrijeme kada Međunarodna organizacija rada već procjenjuje da će 208 miliona ljudi biti nezaposleno 2023, hoće li ovaj novi val umjetne inteligencije dramatično povećati nezaposlenost? Koje bi poslove ovi alati potencijalno zamijenili? Kakva je budućnost rada?\n Kratak odgovor: ChatGPT i njegovi konkurentski AI modeli mogli bi dramatično poremetiti tržište rada, uključujući zamjenu rutinskih poslova u nekim sektorima. Ali općenito, tehnologija bi mogla povećati produktivnost i nadopuniti nedostatke radnika, umjesto da vodi do nezaposlenosti, rekli su stručnjaci za Al Jazeeru.\nHej, učitelju, (ne) ostavljajte tu aplikaciju na miru\n Ono po čemu se ChatGPT i druge slične platforme bitno razlikuju od prethodnih generacija umjetne inteligencije jest GPT (generative pre-trained transformer) – bit.\n Jednostavno rečeno, ovi alati koriste tehniku poznatu kao dubinsko učenje za izradu i analizu teksta, odgovaranje na pitanja i izvođenje drugih zadataka povezanih s jezikom i govorom na načine koji mogu oponašati ljudska bića bolje nego ikad prije.\nUčitelj Donnie Piercey, koristeći ChatGPT u vježbi u razredu u Stonewall Elementary u Lexingtonu, Kentucky, SAD (Timothy D Easley/AP)\n “Utjecaj generativne umjetne inteligencije na tržište rada bit će zaista značajan”, rekla je za Al Jazeeru Laura Nurski, saradnica i voditeljica tima za budućnost rada u briselskom think tanku Bruegel. “Široko se koristi kao poboljšani pretraživač za prikupljanje informacija, za grubu izradu tekstova i za izradu teksta u specifičnom stilu pisanja. Ovo je stvarno primjenjivo na mnoge poslove i u gotovo svakom sektoru.”\n Ipak, sama priroda ovih AI platformi i njihov fokus na zadatke povezane s tumačenjem jezika znači da će neka zanimanja biti pogođena više od drugih, rekla je Nurski.\n Nova studija koju su proveli istraživači s Princetona, Univerziteta Pennsylvania i Univerziteta New York otkrila je da bi telemarketing i učitelji mogli biti najviše pogođeni.\n Istraživači su koristili referentnu vrijednost poznatu kao AI Occupational Exposure kako bi procijenili koliko usluge poput ChatGPT-a mogu poremetiti različite profesije. Zaključili su da bi čak i u sektoru obrazovanja najviše bili pogođeni profesori jezika i književnosti na visokom obrazovanju, historije, prava, filozofije, religije, sociologije, politologije i psihologije.\n Ipak, taj poremećaj ne znači nužno da će umjetna inteligencija oduzeti milione radnih mjesta u nastavi, ističu istraživači koji stoje iza te studije i drugi analitičari. Ti bi novi alati umjesto toga mogli pomoći učiteljima u nekim od njihovih zadataka – od pomoći u otkrivanju varanja i plagijata do pomoći u razvoju nastavnih materijala. “To će sigurno automatizirati neke zadatke, ali to ne znači da umjetna inteligencija može obaviti sve vaše poslove”, rekla je Nurski.\n U međuvremenu, ograničenja umjetne inteligencije mogla bi spriječiti njegovu sposobnost da smisleno zamijeni ljude. ChatGPT je pravio greške usporedo sa svojim uspjesima – činjenica koju su priznali njegovi kreatori koji smatraju da je tehnologija još uvijek “manja i ograničena”. Na primjer, nije uspio u osnovnim matematičkim izračunima i logici.\n Istini za volju, neki poslovi mogli bi postati suvišni.\n “Studije koje su proučavale učinak ‘istiskivanja’ otkrile su da će rutinske poslove, poput prevoditelja jezika ili telefonskih operatera, lakše zamijeniti AI”, kazao je za Al Jazeeru Georgios Petropoulos, istraživač na Massachusetts Institute of Technology (MIT) i Univerzitetu Stanford koji proučava implikacije novih tehnologija na tržišta rada.\n Ali umjetna inteligencija također ima “potencijal za stvaranje radnih mjesta”, rekla je Nurski. Zaista, Svjetski ekonomski forum zaključio je u oktobru 2020. da iako bi AI vjerovatno oduzeo 85 miliona radnih mjesta na globalnom nivou do 2025, također bi stvorio 97 miliona novih radnih mjesta u područjima od velikih podataka i strojnog učenja do informacijske sigurnosti i digitalnog marketinga.\n Ono što se sa sigurnošću može reći je da će promijeniti način na koji radimo, rekla je Nurski.\nRad postaje efikasniji\n Ta će se promjena djelimično pokazati u poboljšanoj produktivnosti, smatraju ekonomisti i tehnološki analitičari. Za to već postoje rani dokazi.\nRadnici dovršavaju karoseriju električnog automobila na tekućoj traci tvornice Volkswagen u Zwickauu, Njemačka, 25. februara 2020. Dolazak automobila nekada je prijetio poslovima povezanima s konjima — ali na kraju je stvorio više radnih mjesta. AI bi mogao učiniti isto (Jens Meyer/AP)\n Nova studija, koja još nije recenzirana, a koju su provela dva istraživača s MIT-a, pokazala je da je ChatGPT značajno povećao produktivnost visokoobrazovanih stručnjaka koji obavljaju zadatke srednjeg profesionalnog pisanja.\n Istraživači su zamolili 444 pisca, konsultanta i stručnjaka za ljudske resurse da napišu saopćenja za javnost, kratke izvještaje, planove analize i osjetljive e-poruke. Polovica ih je koristila ChatGPT. Studija je pokazala da su niskokvalificirani radnici posebno imali koristi od alata, koji je pomogao smanjiti vrijeme koje im je potrebno – i smanjio razliku u kvaliteti između njihovog rada i više kvalificiranih radnika.\n To nije iznenađenje za Petropoulosa. Njegov je rad pokazao da je i u prošlim industrijskim revolucijama kratkoročno moglo dominirati premještanje radnih mjesta, ali dugoročno, kada se tržišta prilagode šoku automatizacije, povećana produktivnost zapravo postavlja pozornicu za više mogućnosti zapošljavanja.\n Na primjer, dolaskom automobila smanjen je značaj onih čije je zaposlenje ovisilo o konjima. Ali unutar nekoliko godina, uspjeh automobilske industrije značio je potražnju za sve više i više automobila – i nova radna mjesta koja su nastala kao rezultat toga.\n Osim obrazovanja, studija koja je ispitivala poslove na koje alati poput ChatGPT-a vjerovatno najviše utječu identificirala je pravne usluge i vrijednosne papire, robe i ulaganja kao sektore koji bi mogli biti pogođeni. Morgan Stanley, jedna od najvećih svjetskih kompanija za upravljanje investicijama, već razvija vlastiti AI alat temeljen na ChatGPT-u.\n Ipak, kao i kod učitelja, taj učinak na produktivnost također bi mogao jednostavno značiti da umjetna inteligencija preuzima neke od običnijih zadataka u pogođenim profesijama umjesto da naveliko zamijeni radnu snagu, kažu stručnjaci.\n AI, rekli su, neće moći zamijeniti nerutinske i bitne poslove, poput advokata koji se mora svađati na sudu ili osjetljivu ulogu farmaceuta koji mora prodavati propisane lijekove.\n “Iako biste mogli koristiti pomoć alata kao što je ChatGPT za izradu pravnih bilješki, advokat će ipak morati ići na sud kako bi branio svog klijenta”, rekao je Petropoulos.\n U konačnici, ekonomiji – i pojedinačnim kompanijama – trebat će ravnoteža, integracija ljudskog rada i rada umjetne inteligencije, rekao je.\n Kako je istaknuo, čak je i osnivač Tesle i SpaceX-a Elon Musk, za kojeg je poznato da lako ne priznaje pogreške, “prije nekoliko godina priznao da je pretjerana automatizacija Tesle bila pogreška i da ljudski rad treba nadopunjavati tehnologiju”.\n A postoje profesije u kojima bi umjetna inteligencija mogla imati problema s bilo kakvim smislenim učinkom.\nNema srebrnog metka\n Studija koja je ispitivala industrije na koje će ChatGPT najvjerovatnije utjecati utvrdila je da će poslovi koji zahtijevaju fizički rad, kao što su tekstilni radnici, zidari i tesari, uglavnom ostati nepromijenjeni.\n Većina stručnjaka vjeruje da je malo vjerovatno da će visokokvalificirane uloge doživjeti toliko poremećaja kao srednje kvalificirane poslove, gdje se stručnost može barem donekle oponašati umjetnom inteligencijom.\nRadionica o ChatGPT botu koju je za nastavnike organizirala Služba za školske medije javnog obrazovanja švicarskog kantona Ženeva, 1. februara 2023. godine (Fabrice COFFRINI/AFP)\n “Mašinsko učenje još nije doseglo nivo na kojem će nužno zamijeniti poslove za vrhunske vještine”, rekao je za Al Jazeeru Guy Michaels, vanredni profesor ekonomije na London School of Economics. “Svjedoci smo zamjena za radnike u srednjem stepenu distribucije vještina.”\n Nurski iz Brugelsa rekla je da bi radnici čije su industrije pogođene mogli također moći nadograditi svoje vještine, uključujući razumijevanje i prilagodbu korištenju alata kao što je ChatGPT.\n Ipak, uprkos svim svojim obećanjima – i prijetnji poremećaja – konačni uspjeh ili neuspjeh umjetne inteligencije možda neće odrediti tehnologija, već, ironično, ljudi.\n Na kraju krajeva, utjecaj alata jezičnog modela poput ChatGPT-a zavisit će o tome kako potrošači reagiraju na usluge koje pružaju te platforme umjesto ljudi, rekao je Michaels. “Potrošači možda neće pronaći pravu vrijednost u mašinski generiranim sadržajima”, dodao je.\n Godine 2020. tim istraživača u SAD-u i Kini ispitao je 670 online kupaca o njihovom iskustvu s AI korisničkom službom. Većina je rekla da im se sviđa činjenica da AI može brže, 24 sata na dan i objektivnije odgovoriti na njihova pitanja. Ali većina također smatra da je vjerovatnije da će im ljudi dati tačnije i sveobuhvatnije informacije.\n Druga studija, također iz 2020, uzorkovala je kupce hotela u Australiji. Zaključeno je da kupci više vole poslovati s ljudskim bićima.\n Drugim riječima, dok su promjene potaknute umjetnom inteligencijom pred nama, nije jasno kako bi to moglo izgledati.\n“U prošlosti smo vidjeli druge tehnološke pomake u rasponu od izuma motora do uvođenja kompjutera na radna mjesta. I dalje radimo, samo se priroda našeg posla promijenila”, rekla je Nurski. “Iako tehnologija može biti ometajuća, ne gledamo kao da je završetak posla […] Ovo nije prva tehnološka promjena niti će biti posljednja.”', 'Kao dio nove direktive Evropske unije o osnaživanju položaja potrošača u zelenoj tranziciji, Odbor za zaštitu potrošača i unutarnje tržište Evropskog parlamenta zabranio je ugrađene kvarove i programirano zastarijevanje proizvoda, prenosi Hina.\n Potvrdila je ovo hrvatska zastupnica u Evropskom parlamentu Biljana Borzan, koja je i autorica ove direktive.\n Kao glavna autorica i pregovaračica nove direktive Evropske unije, Biljana Borzan je u saopćenju za javnost istakla kako se tom odlukom privodi kraju borba za zaštitu potrošača od ugrađenih kvarova, koju je počela još 2014. godine, te kako će se sada osigurati da uređaji traju duže, bolju mogućnost popravaka i servisa te jeftinije i dostupnije rezervne dijelove.\n Osim toga, zabranjuje se ugrađivanje komponenti koje ograničavaju trajanje uređaja i prodaja dobara za koje je dokazano da imaju ugrađeni kvar, poput kontrolera za Nintendo Switch, ističe Borzan.\n Ona je istakla kako je provela istraživanje koje je pokazalo da čak 94 posto građana Hrvatske smatra kako su uređaji proizvedeni prije 20 godina trajali duže nego uređaji proizvedeni danas te kako se najviše njih pokvari između druge i treće godine, odmah nakon isteka obavezne garancije.\nBorba protiv lobija\n Ti i slični problemi također su predmet novog zakona čiji je cilj smanjiti pretjerano bacanje potrošačkih dobara i trošenje resursa te omogućiti potrošačima da biraju održivije opcije pri kupovini.\n Ističe kako je u novu regulativu uključila mnogo “dobrih stvari za građane” pa, naprimjer, neće biti moguće prodavati uređaje koji se ne mogu popraviti a da se o tome ne informira kupca, a ukinut će se i praksa prodaje dobara koja traže zamjenu potrošnih dijelova prije nego što je to potrebno.\n Nakon Odbora za zaštitu potrošača i unutarnje tržište, nova pravila moraju biti potvrđena glasanjem na zajedničkoj sjednici Evropskog parlamenta, što se očekuje u aprilu.\n Borzan smatra kako je novim zakonom “gadno stala na žulj onima koji profitiraju od toga da se proizvodi prijevremeno kvare i bacaju” i koji su proteklih mjeseci “intenzivno lobirali da se pravila razvodne i oslabe”, što će sada samo pojačati.\n“Moj posao je da ih u tome spriječim, da ispunim obećanja koja sam dala građanima na početku mandata i učinit ću sve u mojoj moći da to tako i bude”, poručila je hrvatska europarlamentarka.', 'Umjetna inteligencija razvija se velikom brzinom. Piše računarske kodove, snima lažne videozapise i klonira glasove.\n Može se i preobraziti u ljudska bića.\nViše u priči iz Silicijske doline.', 'Kostarika, zemlja u kojoj su površinski kopovi zabranjeni, postala je vodeća u svijetu u vađenju teških metala poput litija, ali ne iz Zemlje, već iz starih baterija.\n Tvornica za recikliranje Fortech, osnovana je prije skoro tri desetljeća u gradu Cartagu, 27 kilometara udaljenom od glavnoga grada San Josea, a zaposlenici je nazivaju „urbanim rudnikom“, javlja AFP.\n Posljednjih šest godina u glavnom im je fokusu ekstrakcija litija iz punjivih baterija koje se svakodnevno koriste u brojnim elektroničkim uređajima poput mobitela, laptopa, električnih automobila i solarnih panela.\n Godišnje se u svijetu bacaju milioni baterija. Iako se kućište baterije razgradi u periodu od 100 godina, teško otrovni metali koji se nalaze u njoj ne razgrade se nikad.\n Fortech je pronašao „zlatan rudnik“ u ekstrakciji teških metala iz baterija, a našem planetu istodobno pružio pojas za spašavanje.\n „Sada znamo da to nije otpad. Znamo da je to resurs koji se može ponovno koristiti“, rekao je AFP-u Guillermo Pereia, izvršni direktor Fortecha, koji je sa svojim sinom Franciscom osmislio novu metodu ekstrakcije metala iz potrošenih baterija.\n „Važno je razbiti paradigme. Svijetu je potrebna kružna ekonomija koje radije reciklira dragocjene primarne materijale nego što uzima potpuno nove“, rekao je Pereia.\nBijelo zlato\n Rudarenje litija često se provodi u uvjetima koji su štetni za okoliš, radnike i lokalno stanovništvo. No u Fortechu sav litij dolazi iz 1.500 tona potrošenih baterija koje se svake godine bace u Kostariki, pojasnio je projektni menadžer Francisco Pereia.\n Korištene baterije skupljaju se u trgovačkim centrima, trgovinama s elektroničkom opremom ili na prodajnim mjestima električnih automobila.\n Litij je prozvan „bijelim zlatom“ ili „naftom 21. stoljeća“, a posljednjih godina cijena mu je eksplodirala na globalnom tržištu. U novembru 2020. godine vrijednost litija iznosila je 5.700 dolara po toni, a u septembru 2022. vrijednost mu je porasla na 60.500 dolara po toni zbog sve veće proizvodnje električnih automobila.\n Ipak postrojenja za proizvodnju litija troše milione litara vode i mogu biti štetna za okoliš. No kada se litij vadi iz recikliranih baterija izbacuje se samo četvrtina ugljik dioksida koji zagrijava planetu u odnosu na direktno rudarenje litija, tvrdi Henry Prado, hemičar u Fortechu.\n Recikliranje spašava planet od onečišćenja okoliša uzrokovanog „uobičajenom metodom zbrinjavanja“ litijevih baterija, koje se najčešće jednostavno odbace, dodao je Henry Prado.\n Po podacima Američkog hemijskog društva samo pet posto svih litij-jonskih baterija u svijetu se reciklira.\nPioniri u poslu\n U Fortechu korištene baterije odlažu na pokretnu traku koja ih odvozi do drobilice. Na taj način se otpad pretvara u mješavinu kobalta, nikla, mangana i litija, poznate kao „crna masa“.\n Ti metali čine gotovo 57 posto svake baterije, a ostatak su bakar, aluminij, plastika i željezo, koji se također mogu reciklirati.\n Fortech nema tehnologiju kojom bi mogli razdvojiti pojedinačne metale iz „crne mase“, pa je zatim prodaju tvornicama u Evropi kako bi dovršile proces i proizvele baterije.\nNjemačka agencija za razvoj (GIZ) tvrdi da je Fortech Kostariku pretvorio u „pionira Latinske Amerike za novu procjenu korištenih baterija od litija“.', 'Vlasnik Facebooka Meta objavio je u srijedu model vještačke inteligencije koji može izdvojiti pojedinačne objekte unutar slike, zajedno sa skupom podataka napomena na slikama.\n Istraživački odsjek kompanije saopćio je da bi njen model Segment Anything Model (SAM) mogao identificirati objekte na slikama i videozapisima čak i u slučajevima kada nije naišao na te stavke u svojoj obuci, prenosi Tanjug, pozivajući se na Reuters.\n Koristeći SAM, objekti se mogu birati klikom na njih ili pisanjem tekstualnih upita.\n Navodi se jedan primjer: pisanje riječi “mačka” podstaklo je alat da nacrta kutije oko svake od nekoliko mačaka na fotografiji.\nOtkrića u vještačkoj inteligenciji\n Velike tehnološke kompanije govore o svojim otkrićima u oblasti vještačke inteligencije od kako je ChatGPT, chatbot OpenAI-a, koji podržava Microsoft, postao senzacija u jesen, izazvavši val investicija i trku za dominacijom.\n Meta je inicirala nekoliko funkcija koje primjenjuju tip generativne vještačke inteligencije koju je popularizirao ChatGPT.\n Dodaje se da ona stvara potpuno nov sadržaj, umjesto da jednostavno identificira ili kategorira podatke kao što je drugi AI.\nPrimjeri uključuju alatku koja okreće nadrealne videosnimke iz tekstualnih upita i drugu koja generira dječiju knjigu proze s ilustracijama.', 'Twitterov izvorni kôd djelomično je procurio online, objavila je kompanija.\n Twitter je ranije ovog mjeseca zatražio od GitHuba, internet platforme za razvoj softvera, da ukloni kôd nakon što je objavljen na internetu bez dopuštenja, pokazao je pravni dokument podnesen u američkoj saveznoj državi Kaliforniji.\n GitHub je udovoljio zahtjevu Twittera da ukloni kôd nakon što je ta društvena mreža 24. marta izdala nalog za identifikaciju korisnika poznatog kao “FreeSpeechEnthusiast”, prema izvještaju Okružnog sudu SAD-a Sjevernog okruga Kalifornije.\n Twitter, kompanija sa sjedištem u San Franciscu, naveo je u zahtjevu da objave krše prava intelektualnog vlasništva platforme.\n O podnošenju zahtjeva je prvi pisao The New York Times.\nKršenje intelektualnog vlasništva\n Curenje kôda najnovija je greška u radu tog diva društvenih mreža otkako ga je kupio Elon Musk, čiji je mandat obilježen masovnim otpuštanjima, prekidima rada, sveobuhvatnim promjenama moderiranja sadržaja i žustrom raspravom o pravilnoj ravnoteži između slobode govora i sigurnosti na internetu.\n Musk, koji je prošlog oktobra kupio Twitter za 44 milijarde dolara, nedavno je rekao da će ta društvena mreža 31. marta otvoriti izvorni kôd koji se koristi za preporučivanje tweetova. Musk koji, također, vodi Teslu i nekoliko drugih kompanija rekao je da je algoritam platforme previše složen i predviđa da će ljudi pronaći “mnoge gluposti” nakon što je šifra objavljena. Nije jasno odnosi li se izvor koji je procurio na kôd koji se koristi za preporuku tweetova.\n“Pružanje transparentnosti kôda bit će nevjerovatno neugodno u početku, ali trebalo bi dovesti do brzog poboljšanja kvaliteta preporuka”, napisao je Musk na Twitteru. “Što je najvažnije, nadamo se da ćemo zaslužiti vaše povjerenje.”', 'Međunarodni tim naučnika počeo je s bušenjima na Arktiku radi očuvanja uzoraka leda starog i do 300 godina za analizu, prije nego što se zaleđeni slojevi otope zbog klimatskih promjena, objavili su organizatori misije.\n Italijanski, francuski i norveški istraživači podigli su kamp na norveškom arhipelagu Svalbardu u okviru, kako sami kažu, utrke s vremenom čija je svrha sačuvati ključne podatke o ledu i proanalizirati uvjete kakvi su vladali u nekadašnjem okolišu, prenosi Hina, pozivajući se na AFP.\n Naučnici će vaditi led uz pomoć dugih cijevi s dubine od čak 125 metara. Ondje se nalaze zamrznuti geohemijski tragovi stari i do tri stoljeća.\n Analiza hemikalija u dubokim “ledenim jezgrama” pružit će naučnicima vrijedne podatke o uvjetima kakvi su nekada vladali u okolišu.\nSačuvati vrijedan materijal\n Istovremeno upozoravaju da voda koja nastaje otapanjem leda mijenja geohemijske tragove koji su dosad bili očuvani u takvom stoljećima starom ledu.\n “Uočeno je da vrijedan prvobitni materijal zauvijek nestaje s površine planeta”, rekao je AFP-u Jerome Chapellaz, predsjednik Fondacije Ice Memory koja vodi operaciju.\n “Naša odgovornost kao glaciologa je zagarantovati da dio toga bude sačuvan”, dodao je.\n Emisije ugljika uzrokovane ljudskim djelovanjem od 19. stoljeća zagrijale su planetu za 1,1 stepen Celzija, a studije pokazuju da se Arktik zagrijava dva do četiri puta brže od globalnog prosjeka.\nMisija vrijedna 700.000 eura\n Jedan dio leda koji se izvuče cijevima koristit će se odmah za analizu, a drugi će biti poslan na Antarktik i ondje će se pohraniti pod snijegom da bi se uzorci mogli sačuvati za buduće generacije naučnika.\n Osam članova misije postavilo je kamp na nadmorskoj visini od 1100 metara na ledenom polju Holtedahlfonna prepunom pukotina. Bušenja planiraju početi u utorak, rekao je Chapellaz.\n Radove će obavljati tri sedmice na temperaturama nižim od minus 25 stepeni Celzija. Pritom će rezati i izvlačiti uzorke leda, duge po jedan metar i široke deset centimetara.\nMisija vrijedna 700.000 eura koju dijelom finansira Italijansko ministarstvo za istraživanja nastavak je niza sličnih prethodnih vađenja ledenih jezgri koje je obavila Fondacija Ice Memory, a među njima su i ranije operacije u Alpama i u Andama.', 'Očekuje se da će asteroid pod imenom “2023 JK” u nedjelju proletjeti pokraj Zemlje, promašivši naš planet za “samo” 1,6 miliona kilometara, prenosi Hina.\n Prema američkoj svemirskoj agenciji NASA, “2023 JK” je otprilike velik kao komercijalni putnički avion. U nedjelju će također proći i asteroid “JD4”, koji ima otprilike istu veličinu kao “2023 JK”, a promašit će Zemlju za dvostruko veću udaljenost.\n NASA predviđa naporan vikend u svemiru. Nedaleko Zemlje proći će još tri asteroida: “Blue Marble” veličine autobusa, “2023 JL2” veličine aviona, te “HG11”, promjera samo sedam metara, koji će se približiti na 4,5 miliona kilometara.\nNe treba mijenjati planove za vikend\n Prolazak “JK 2023” možda je vrlo opasan u usporedbi s drugim letećim stijenama, ali čovječanstvo ipak ne bi trebalo mijenjati svoje planove za vikend. Za usporedbu, Mjesec se nalazi na udaljenosti od 380.000 kilometara od Zemlje, a u rijetkim prilikama kada asteroidi udare u naš planet, obično se ne dogodi puno toga.\n “Otprilike jednom godišnje, asteroid veličine automobila udari u Zemljinu atmosferu, stvori impresivnu vatrenu kuglu i izgori prije nego što stigne do površine”, objavila je\xa0NASA.\nMeđutim, prije otprilike 65 miliona godina, asteroid veličine planine uništio je dinosaure i većinu ostatka života na Zemlji.', 'Turski predsjednik Recep Tayyip Erdogan najavio je da će prvi posmatrački satelit visoke rezolucije IMECE, proizveden domaćim i nacionalnim resursima Turske, biti lansiran u svemirsku orbitu 11. aprila.\n “Nastavit ćemo postojati u globalnoj svemirskoj utrci zahvaljujući našim obučenim ljudskim resursima, mogućnostima koje pružamo i tehnologijama koje smo razvili“, napisao je Erdogan na Twitteru, prenosi Anadolija.\nNa visini od 680 kilometara\n IMECE je satelit za daljinsko očitavanje koji je, lokalnim resursima, proizveo Institut za istraživanje svemirskih tehnologija Turskog vijeća za naučna i tehnološka istraživanja (TUBITAK).\n“IMECE, koji će zadovoljiti potrebu za satelitskim slikama visoke rezolucije naše zemlje, djelovat će u orbiti na visini od 680 kilometara“, navodi se u saopćenju turskog Ministarstva industrije i tehnologije.', 'Piše: Erin Hale\n Utipkavanjem riječi “Imam anksioznost” u ChatGPT, OpenAI-jev revolucionarni chatbot vođen umjetnom inteligencijom počinje raditi gotovo odmah.\n “Žao mi je što osjećate tjeskobu”, piše na ekranu.\n “To može biti izazovno iskustvo, ali postoje strategije koje možete pokušati pomoći u upravljanju simptomima.”\n Zatim dolazi numerirani popis preporuka: rad na opuštanju, fokusiranje na san, smanjenje kofeina i alkohola, odbacivanje negativnih misli i traženje podrške prijatelja i porodice.\n Iako nije najoriginalniji savjet, nalikuje onome koji se može čuti u ordinaciji terapeuta ili pročitati na internetu u WebMD članku o tjeskobi – ne samo zato što ChatGPT odgovore crpi iz širokog internet prostranstva.\n Sam ChatGPT upozorava da nije zamjena za psihologa ili savjetnika.\n Ali, to nije spriječilo neke ljude da koriste platformu kao lične terapeute.\nPotencijal u liječenju anksioznosti i depresije\n U postovima na internetskim forumima kao što je Reddit korisnici su opisali svoja iskustva tražeći ChatGPT za savjet o ličnim problemima i teškim životnim događajima poput razvoda.\n Neki su izjavili da je njihovo iskustvo s chatbotom jednako dobro ili bolje od tradicionalne terapije.\n Nevjerovatna sposobnost ChatGPT-a da oponaša ljudski razgovor potaknula je pitanja o potencijalu generativne umjetne inteligencije ili liječenju stanja mentalnog zdravlja, posebno u regijama poput Azije, gdje su usluge mentalnog zdravlja rijetke i obavijene stigmom.\n Neki entuzijasti AI-ja vide chatbotove kao najveće potencijale u liječenju blažih, uobičajenih stanja, kao što su tjeskoba (anksioznost) i depresija, čije standardno liječenje uključuje terapeuta koji sluša i potvrđuje pacijenta, kao i nudi praktične korake za rješavanje njegovih ili njezinih problema.\n U teoriji, terapija umjetnom inteligencijom mogla bi ponuditi brži i jeftiniji pristup podršci od tradicionalnih službi za mentalno zdravlje, koje pate od manjka osoblja, dugih lista čekanja i visokih troškova te omogućuju oboljelima da zaobiđu osjećaj osuđivanja i srama, posebno u dijelovima svijeta gdje mentalna bolest ostaje tabu.\nChatGPT je osvojio svijet od pokretanja u novembru (Florence Lo/Reuters)\n “Psihoterapija je jako skupa, pa čak i na mjestima kao što je Kanada, odakle sam ja, i drugim zemljama, liste čekanja su stvarno duge”, rekla je za Al Jazeeru Ashley Andreou, studentica medicine koja se fokusira na psihijatriju na Univerzitetu Georgetown.\n “Ljudi nemaju pristup nečemu što dopunjuje lijekove i što je liječenje problema mentalnog zdravlja utemeljeno na dokazima, pa mislim da moramo povećati pristup te da će generativna umjetna inteligencija s certificiranim zdravstvenim stručnjakom povećati učinkovitost.”\n Mogućnost da umjetna inteligencija pojača ili čak predvodi liječenje mentalnog zdravlja izaziva bezbroj etičkih i praktičnih pitanja.\n Kreću se od toga kako zaštititi lične podatke i medicinske podatke, do pitanja o tome hoće li kompjuterski program ikada biti sposoban suosjećati s pacijentom ili prepoznati znakove upozorenja kao što je rizik od samopovređivanja.\nNepredvidivi, netačni ili uznemirujući odgovori\n Dok je tehnologija koja stoji iza ChatGPT-a još uvijek u povojima, platforma i njeni konkurenti chatbotovi bore se s ljudima u određenim područjima, kao što je prepoznavanje ponovljenih pitanja, i mogu dati nepredvidive, netačne ili uznemirujuće odgovore kao odgovor na određene upite.\n Do sada je upotreba umjetne inteligencije u namjenskim aplikacijama za mentalno zdravlje bila ograničena na sisteme “temeljene na pravilima” u aplikacijama za dobrobit kao što su Wysa, Heyy i Woebot.\n Iako ove aplikacije oponašaju aspekte terapeutskog procesa, koriste određeni broj kombinacija pitanja i odgovora koje je odabrao čovjek, za razliku od ChatGPT-a i drugih platformi temeljenih na generativnoj umjetnoj inteligenciji, koja proizvodi originalne odgovore koji se praktički ne mogu razlikovati od ljudskog govora.\nNeki AI entuzijasti vjeruju da bi tehnologija mogla poboljšati liječenje stanja mentalnog zdravlja (Getty Images)\n Generativna umjetna inteligencija i dalje se smatra previše “crnom kutijom” – odnosno toliko složenom da ljudi u potpunosti ne razumiju njene procese donošenja odluka – da bi se koristila u okruženju mentalnog zdravlja, rekao je Ramakant Vempati, osnivač indijske kompanije Wysa.\n “Očito postoji mnogo literature o tome kako AI chat doživljava procvat s lansiranjem ChatGPT-a, i tako dalje, ali je važno naglasiti da je Wysa vrlo specifična za domenu i izgrađena vrlo pažljivo imajući na umu kliničke sigurnosne ograde”, kazao je Vempati za Al Jazeeru.\n “Mi ne koristimo generativni tekst, ne koristimo generativne modele. Ovo je konstruirani dijalog, tako da je skripta unaprijed napisana i potvrđena kroz skup ključnih sigurnosnih podataka koje smo testirali za odgovore korisnika.”\nPromjena načina na koji pacijent razmišlja\n Zaštitni znak Wysa je pingvin s kojim korisnici mogu razgovarati, iako su ograničeni na određeni broj pisanih odgovora, za razliku od dijaloga slobodnog oblika ChatGPT-a.\n Plaćeni pretplatnici na Wysa također se usmjeravaju ljudskom terapeutu ako njihovi upiti eskaliraju.\n Heyy, razvijen u Singapuru, i Woebot, sa sjedištem u Sjedinjenim Američkim Državama, slijede sličan model temeljen na pravilima i oslanjaju se na žive terapeute i robota-avatar chatbot za interakciju s korisnicima izvan ponude resursa poput vođenja dnevnika, tehnika svjesnosti i vježbi usmjerenih na uobičajeni problemi poput problema sa spavanjem i vezama.\n Sve tri aplikacije crpe se iz kognitivne bihevioralne terapije, standardnog oblika liječenja anksioznosti i depresije, koji je usmjeren na promjenu načina na koji pacijent razmišlja i ponaša se.\n Osnivačica Woebota Alison Darcy opisala je model aplikacije kao “vrlo složeno stablo odlučivanja”.\n “Ovaj osnovni ‘oblik’ razgovora modeliran je prema tome kako kliničari pristupaju problemima, stoga su oni ‘stručni sistemi’ koji su posebno dizajnirani da repliciraju kako se kliničari mogu kretati kroz odluke tokom interakcije”, rekla je Darcy za Al Jazeeru.\n Heyy korisnicima omogućuje interakciju s ljudskim terapeutom putem funkcije chata unutar aplikacije koja se nudi na nizu jezika, uključujući engleski i hindu, te nudi informacije i vježbe o mentalnom zdravlju.\nMogući veliki rizici za dobrobit ljudi\n Osnivači aplikacija Wysa, Heyy i Woebot ističu da ne pokušavaju zamijeniti terapiju temeljenu na ljudima, već nadopuniti tradicionalne usluge i pružiti alat u ranoj fazi liječenja mentalnog zdravlja.\n Nacionalna zdravstvena služba Velike Britanije, naprimjer, preporučuje Wysa kao usputnu stanicu za pacijente koji čekaju posjetu terapeutu.\n Dok su ove aplikacije temeljene na pravilima ograničene u svojim funkcijama, industrija umjetne inteligencije i dalje je uglavnom neregulirana, uprkos zabrinutosti da bi to područje koje se brzo razvija moglo predstavljati velike rizike za dobrobit ljudi.\nElon Musk smatra da se uvođenje umjetne inteligencije odvija prebrzo (Brendan Smialowski/AFP)\n Nevjerovatna brzina razvoja umjetne inteligencije potaknula je izvršnog direktora Tesle Elona Muska i suosnivača Applea Stevea Wozniaka prošlog mjeseca da dodaju svoja imena hiljadama potpisnika otvorenog pisma u kojem se poziva na šestomjesečnu pauzu u obuci sistema umjetne inteligencije moćnijih od GPT-a 4, nastavak ChatGPT-a, kako bi se istraživačima dalo vremena da bolje shvate tehnologiju.\n “Moćne AI sisteme treba razvijati tek kada budemo sigurni da će njihovi učinci biti pozitivni i da će se rizicima moći upravljati”, piše u pismu.\n Ranije ove godine jedan je Belgijanac navodno počinio samoubistvo nakon što ga je na to potaknuo AI chatbot Chai, dok je kolumnist The New York Timesa opisao kako ga je Microsoftov chatbot Bing potaknuo da ostavi ženu.\nKina i Evropska unija poduzele najkonkretnije korake\n Regulacija umjetne inteligencije bila je spora kako bi se uskladila s brzinom napretka tehnologije, a Kina i Evropska unija poduzele su najkonkretnije korake prema uvođenju zaštitnih ograda.\n Kineska uprava za kibernetički prostor ranije ovog mjeseca objavila je nacrt propisa čiji je cilj osigurati da umjetna inteligencija ne proizvodi sadržaj koji bi mogao potkopati autoritet Pekinga.\n Evropska unija radi na zakonodavstvu koje bi kategoriziralo umjetnu inteligenciju kao visokorizičnu i zabranjenu, reguliranu ili nereguliranu.\n SAD tek treba predložiti federalne zakone za reguliranje umjetne inteligencije, iako se prijedlozi očekuju kasnije ove godine.\n Trenutno ni ChatGPT, ni namjenske aplikacije za mentalno zdravlje, poput Wysa i Heyy, koje se općenito smatraju “wellness” uslugama, nisu regulirane od zdravstvenih regulatora kao što su Američka agencija za hranu i lijekove (FDA) ili Evropska agencija za lijekove (EMA).\n Postoji ograničeno nezavisno istraživanje o tome može li umjetna inteligencija ikad nadmašiti aplikacije temeljene na pravilima koja su trenutno na tržištu kako bi samostalno ponudila tretman mentalnog zdravlja koji je na nivou tradicionalne terapije.\n Da bi umjetna inteligencija odgovarala ljudskom terapeutu, morala bi biti u stanju ponovo stvoriti fenomen prenosa, gdje pacijent projicira osjećaje na svog terapeuta i oponaša vezu između pacijenta i terapeuta.\n “U psihološkoj literaturi znamo da je dio učinkovitosti i ono što čini terapiju učinkovitom oko 40 do 50 posto učinka rezultat odnosa koji imate sa svojim terapeutom”, rekla je za Al Jazeeru Maria Hennessy, klinička psihologinja i vanredna profesorica na Univerzitetu James Cook.\n “To čini veliki dio toga koliko su psihološke terapije učinkovite.”\nPronalazak najvrijednije namjene iza kulisa\n Trenutni chatbotovi nisu sposobni za ovu vrstu interakcije, a ChatGPT-ove mogućnosti obrade prirodnog jezika, iako impresivne, imaju ograničenja, kazala je Hennessy.\n “Na kraju krajeva, to je fantastičan kompjuterski program… To je sve”, dodala je.\nKineska uprava za kibernetički prostor objavila je nacrt propisa za razvoj i korištenje umjetne inteligencije (Thomas Peter/Reuters)\n Amelia Fiske, viša naučna saradnica na Institutu za historiju i etiku medicine Tehničkog fakulteta u Minhenu, smatra da mjesto umjetne inteligencije u liječenju mentalnog zdravlja u budućnosti možda neće biti ili/ili situacija – naprimjer, nadolazeća tehnologija mogla bi se koristiti u kombinaciji s ljudskim terapeutom.\n “Važna stvar koju treba imati na umu jeste da, kad ljudi govore o korištenju umjetne inteligencije u terapiji, postoji ta pretpostavka da sve izgleda kao Wysa ili da sve izgleda kao Woebot, a ne treba”, rekla je Fiske za Al Jazeeru.\n Neki stručnjaci vjeruju da bi umjetna inteligencija mogla pronaći najvrijednije namjene iza kulisa, poput provođenja istraživanja ili pomoći ljudskim terapeutima da procijene napredak svojih pacijenata.\n “Ovi algoritmi kompjuterskog učenja bolji su od sistema stručnih pravila kada je u pitanju prepoznavanje uzoraka u podacima; vrlo je dobar u stvaranju asocijacija u podacima, a oni su, također, vrlo dobri u predviđanju podataka”, kazala je za Al Jazeeru Tania Manríquez Roa, etičarka i kvalitativna istraživačica na Institutu za biomedicinsku etiku i historiju medicine Univerziteta u Zurichu.\n‘Algoritmi i umjetna inteligencija obećavaju’\n “Može biti od velike pomoći u provođenju istraživanja o mentalnom zdravlju, a također može biti od velike pomoći u prepoznavanju ranih znakova recidiva, poput depresije, naprimjer, ili tjeskobe.”\n Manríquez Roa rekla je da je skeptična da bi se umjetna inteligencija ikada mogla koristiti kao zamjena za kliničko liječenje.\n “Ovi algoritmi i umjetna inteligencija na neki način obećavaju, ali također mislim da mogu biti vrlo štetni”, rekla je Manríquez Roa.\n “Mislim da imamo pravo biti ambivalentni u pogledu algoritama i kompjuterskog učenja kada je u pitanju briga o mentalnom zdravlju, jer kada govorimo o zaštiti mentalnog zdravlja, govorimo o njezi i odgovarajućim standardima njege.”\n “Kada razmišljamo o aplikacijama ili algoritmima, ponekad umjetna inteligencija ne rješava naše probleme i može stvoriti veće probleme”, dodala je.\n“Moramo napraviti korak unatrag i razmisliti: Trebamo li algoritme uopće i, ako ih trebamo, kakvu vrstu algoritama ćemo koristiti?”, kazala je Manríquez Roa.', 'Turska je u subotu ujutro uspješno u svemir lansirala prvi nacionalni satelit visoke rezolucije za posmatranje Zemlje, nazvan IMECE.\n Prvi satelit turske proizvodnje lansiran je iz baze svemirskih snaga Vandenberg, u američkoj državi Kalifornija, u 8:48 sati po srednjoevropskom vremenu, prenosi Anadolija.\n Ovim lansiranjem će Turska prvi put imati elektro-optičku satelitsku kameru visoke rezolucije u orbiti.\nMisija od pet godina\n IMECE-ova orbita će biti podudarna sa Suncem na visini od 680 kilometara i služiti u oblastima odbrane, upravljanja katastrofama, životne sredine i urbanizacije te poljoprivrede i šumarstva.\nTokom misije od pet godina, satelit IMECE će snimati slike iz cijelog svijeta.', 'Američki milijarder Elon Musk najavio je da će i on pokrenuti vještačku inteligenciju (AI) koju je već nazvao „TruthGPT“.\n „Pokrenut ću nešto što zovem ‘TruthGPT’, vještačku inteligenciju koja traži istinu i koja pokušava razumjeti prirodu univerzuma“, rekao je Musk u intervjuu za Fox News.\n Smatra da bi to mogao biti najbolji put ka sigurnosti, „u smislu da postoji AI kome je stalo do shvatanja univerzuma i koji neće uništiti čovječanstvo, jer su ljudi interesantan dio tog univerzuma“.\nOpenAI daleko ispred svih\n Muskov plan je, kako prenosi Reuters, očigledan izazov za „ChatGPT“, popularni chatbot kompanije OpenAI.\nOpenAI za sada ima najsavremeniji oblik vještačke inteligencije, sa kojim se može tekstualno razgovarati i koji može dati odgovore na brojna pitanja, napisati pjesmu, ispraviti grešku u programu, prenosi Tanjug.', 'Vakcine protiv raka i srčanih bolesti bit će “spremne do kraja decenije”, a milioni života mogli bi biti spašeni revolucionarnim novim vakcinama protiv niza bolesti, najavili su stručnjaci.\n Vodeća američka farmaceutska kompanija “Moderna” saopštila je da je uvjerena da će vakcine protiv raka, kardiovaskularnih i autoimunih bolesti, kao i drugih stanja biti spremne do 2030. godine, objavio je Guardian, prenosi Tanjug.\n Glavni medicinski direktor “Moderne”, doktor Paul Burton, rekao je da vjeruje da će ta firma moći ponuditi vakcine protiv “svih vrsta bolesti” za samo pet godina.\n Kompanija, koja je proizvela vakcinu protiv korona virusa, sada razvija vakcine protiv raka koje ciljaju različite tipove tumora.\n “Imat ćemo tu vakcinu i ona će biti veoma efikasna i spasit će stotine hiljada, ako ne i milione života. Mislim da ćemo moći ponuditi personalizovane vakcine protiv raka, protiv više različitih tipova tumora ljudima širom svijeta”, istakao je Burton.\n Dodao je da bi više respiratornih infekcija moglo biti pokriveno jednom vakcinom, omogućujući ljudima da budu zaštićeni od korone virusa, gripe i respiratornog sincicijalnog virusa (RSV), dok bi terapije mRNA mogle biti dostupne za rijetke bolesti za koje trenutno ne postoje lijekovi.\n‘Uništavanje raka koji raste’\n Terapije zasnovane na mRNA zasnivaju se na tome što podstiču ćelije da proizvedu protein koji pokreće imuni odgovor protiv bolesti.\n “Mislim da ćemo imati terapije zasnovane na mRNA za rijetke bolesti koje su ranije bile neizlječive i mislim da ćemo se za 10 godina približavati svijetu u kojem zaista možete da identifikujete genetski uzrok bolesti i da se izliječite koristeći tehnologiju zasnovanu na mRNA”, najavio je Burton.\n Vakcina protiv raka zasnovana na mRNK bi upozorila imuni sistem na rak koji već raste u tijelu pacijenta, tako da ga može napasti i uništiti, bez uništavanja zdravih ćelija.\nNaučnici, međutim, upozoravaju da će ubrzani napredak postignut u posljednje tri godine, biti uzaludan, ukoliko se ne održi visok nivo investicija.', 'Italijanski regulator za tržišno takmičenje izvijestio je da je pokrenuo istragu protiv Facebookovog vlasnika Mete, tvrdeći da je u pregovorima s društvom umjetnika o isplati naknada za objavu njihovih djela zloupotrijebila dominantnu poziciju na tržištu.\n Italijansko društvo SIAE zastupa glumce, plesače i druge umjetnike, a s Metom je pregovaralo o dodjeli licence za korištenje njihovih autorskih djela na platformama poput Facebooka i Instagrama.\n Metine platforme pregovaraju s društvima koja zastupaju umjetnike o uvjetima objave\xa0njihovih djela i o isplati naknada.\nSpor Mete i SIAE-a\n Ugovor Mete i SIAE-a istekao je u januaru, a pregovori o njegovom produženju zapeli su i Meta je krajem marta na svojim platformama zabranila muziku izvođača koje društvo zastupa.\n Muzika članova italijanskog društva više nije dostupna ni u starijim postovima.\n Prema mišljenju regulatora, Meta je time iskoristila ekonomsku ovisnost SIAE-a i naštetila njegovoj konkurentnosti. Vlasti napominju da je Meta također spriječila muzičare SIAE-a da svoja djela plasiraju na drugim društvenim mrežama.\nAmerička kompanija spremna je sarađivati s italijanskim vlastima, rekao je glasnogovornik Mete, dodajući da želi postići sporazum koji bi odgovarao obje strane.', 'Stalni napredak tehnologije, te smanjivanje procesora i memorijskih čipova omogućilo je da se danas video zapisi visokog kvaliteta mogu snimiti i smartfonima, te i odmah obraditi raznim aplikacijama.\n Kada se u igru uključe i novi procesori za stone računare i laptopove, za relativno malo novca se može dobiti kompletan sistem za obradu video snimaka i filmova, kako u visokoj (Full HD), tako i u 4K ili čak 8K (ultra high definition) rezoluciji.\n Prava video revolucija je zapravo počela razvojem mreža za brzi internet, kako onih kablovskih (ADSL i optičkih), tako i onih bežičnih u vidu 3G, 4G kao i najnovijeg 5G mobilnog standarda. Pre širokog usvajanja brzog pristupa internetu, video zapisi su morali biti distribuirani na fizičkim medijima, u to vreme najčešće na CD ili DVD diskovima. Lansiranjem servisa YouTube 2005. godine, a kasnije i drugih sličnih online servisa, poput Vimeo i Daily Motion, omogućili su korisnicima širom sveta da svoje kratke (ili one duže) video snimke besplatno postave na internet.\n Do tada je ovaj proces zahtevao posedovanje svog sopstvenog web sajta, sa opcijom za hosting video sadržaja, koja je obično bila i veoma skupa. Odjednom, svako je mogao da postavi svoj video na internet bez ikakvih troškova, a sa rastom popularnosti društvenih mreža i da linkove ka ovim video servisima podeli sa svojim prijateljima. Ubrzo su i Facebook i Instagram uvideli popularnost video sadržaja kod korisnika, te omogućili postavljanje snimaka direktno na svoje stranice.\n Danas veoma popularne društvene mreže „nove generacije“ TikTok i Snapchat su ceo svoj sadržaj i koncepciju bazirali upravo oko kratkih video snimaka, a njihovi algoritmi se u pozadini trude da korisnicima ponude video zapise koji bi ih potencijalno zainteresovali. Ovakav koncept se pokazao izuzetno zanimljivim, pogotovo mlađim korisnicima, pa je TikTok danas najbrže rastuća društvena mreža u svetu, sa više od 1,4 milijarde korisnika.\nEksperimenti počeli krajem ’90-ih\n Velike tehnološke kompanije su još krajem devedesetih eksperimentisale sa video uslugama na tadašnjem internetu i unutar svojih operativnih sistema. Kompanija Microsoft je 1999. godine predstavila podršku za video streaming unutar svog programa Windows Media Player 6.4. Ipak, servis nije bio masovno prihvaćen zbog .asf vrste fajlova koji nisu bili kompatibilni sa tadašnjim digitalnim video kamerama (koje su snimale na DV video kasete). Iste godine je i kompanija Apple predstavila svoje viđenje online videa predstavivši svoj softver QuickTime 4. Dve godine kasnije, online video će konačno masovnije biti prihvaćen uvođenjem „adaptive bit rate“ tehnologije koja je omogućila da i korisnici sa sporijim internet vezama takođe gledaju video na internetu (ali u nešto nižoj rezoluciji).\n Tehnologija je dalje unapređena uvođenjem VP6 standarda (poznatog i kao TrueMotion i Video Over Data), koji je poboljšao kvalitet video snimaka na SD rezoluciju (rezolucija tadašnjih TV programa). Nakon pojave YouTubea, i proizvođači video opreme su brzo napustili dotadašnje video formate koji su koristili traku (Digital 8, miniDV), i počeli da proizvode kamere koje su koristile memorijske kartice ili ugrađene hard-diskove za skladištenje video snimaka. Ovakvi snimci bi se dalje veoma lako putem USB ili FireWire podatkovne veze prebacivali u računar za dalju obradu i montažu. Tada novi operativni sistem Windows XP je takođe imao i ugrađeni softver za obradu video snimaka – Windows Movie Maker, dok je na Apple računarima sličan softver bio nazvan iMovie.\nMobilna video revolucija\n Filmska industrija je pojavom smartfona, poput modela iPhone kompanije Apple, te mobilnih uređaja sa Android operativnim sistemom pronašla i novi način da prezentuje filmove i serije bez „biznisa u sredini“ (midside bussines), kao što su specijalizovani TV kanali, bioskopi ili DVD i BluRay diskovi. Tako su nastali i servisi kako što je Netflix, Disney Plus, HBO Go, Hulu i slični, a koji imaju i svoje sopstvene producentske kuće i studije za snimanje filmova.\n Sveprisutnost društvenih mreža i ogromna popularnost YouTubea znači i da korisnici često žele da događaje snime svojim smartfonima. Prvih godina su smartfoni uglavnom snimali u HD (720p) ili Full HD (1080p) rezoluciji, ali je kvalitet snimaka dosta kaskao za video kamerama ili DSLR aparatima.\n Kompanija Apple je predstavljanjem svog iPhone 7 smartfona posebnu pažnju posvetila kvalitetu video zapisa i fotografija, te stabilizaciji snimka i uklanjanju potresa tokom snimanja (in-device stabilisation). Takođe, svi noviji iPhone modeli snimaju u 4K rezoluciji i tzv. filmskom (cinema) modu. Poslednji model 14 Pro je uveo „Action Mode“, sistem koji „ispravlja“ snimak i uklanja greške snimatelja, slično akcionim kamerama namenjenim sportskim snimanjima. Takođe, moguće je video snimati i u HDR modu (High Dynamic Range, visoka dinamika boja) i posebnom „Dolby Vision“ formatu boja, veoma sličnom filmskom izgledu.\n Apple je takođe pre nekoliko godina predstavio sopstveni „Pro RAW“ format, koji putem posebnog procesora obrađuje podatke sa kamere i kasnije omogućuje daleko detaljnije podešavanje ekspozicije, boje i kontrasta. Sa druge strane, svi noviji Android smartfoni kompanija Samsung, Xiaomi, OnePlus ili Sony imaju podršku za snimanje u ultravisokoj rezoluciji 8K, te svoje softvere za uklanjanje potresa i stabilizaciju snimaka. Kompanija Sony je pre izvesnog vremena predstavila i prvi „profesionalni filmski smartfon“, nazvan „Xperia Pro-1“, koji poseduje senzor kamere sličan onima u profesionalnim video kamerama i fotoaparatima, te posebnu aplikaciju za snimanje preuzetu sa njihovih „Alpha Cinema Line“ kamera.\nFilmovi snimljeni mobitelom\n I mnogi igrani filmovi poslednjih godina snimljeni su u celosti smartfonima, uglavnom iPhoneom. Unsane, Tangerine, Detour, Romance in NYC, The Editor i 9 Rides su samo neka od filmskih ostvarenja kod kojih nisu korišćene filmske kamere već smartfon.\n Reditelj Steven Soderbergh je jedan od najvećih zagovornika snimanja filmova smartfonom, te je nakon filma Unsane i svoj sledeći film High Flying Bird takođe snimio smartfonom.\n I brojne kompanije su takođe primetili ovaj trend, te tako nude razne dodatke koji omogućuju da se telefon lakše pretvori u „pravu“ filmsku kameru. Kineske kompanije DJI i Zhiyun nude čitav niz „gimbala“, uređaja koji stabilizuju telefon prilikom snimanja, dok kompanija Moment nudi široki spektar objektiva za smartfone, koji dodatno daju utisak „filmskog snimka“.\n Širom sveta već postoji nekoliko filmskih festivala isključivo posvećenih ostvarenjima snimljenim smartfonima, a najpoznatiji je onaj u Singapuru.\nIgrani film 9 Rides\xa0je bio nominovan za nagradu Oscar, a u celini je bio snimljen (danas zastarelim) iPhone 6 smartfonom. Iako mu je izmakao Oscar, dobio je dve nagrade – na festivalu na Bahamima i američku filmsku nagradu BronzeLens.', 'Kompanija Samsung Electronics zabranila je dijelu zaposlenih upotrebu alata vještačke inteligencije, kao što je ChatGPT, pošto su prijavljeni interni slučajevi zloupotrebe te tehnologije.\n Velike kompanije, među kojima Goldman Sachs, posljednjih mjeseci su zabranile ili ograničile korištenje platformi s vještačkom inteligencijom, podsjeća AFP.\n Platforma ChatGPT, koju je dizajnirala kalifornijska startup kompanija OpenAI, pojavila se u novembru i brzo je postala popularna jer ima sposobnost da jasno odgovori na teška pitanja, napiše sonete ili neki informatički kod.\nTraže način za sigurno korištenje AI-ja\n Samsungova zabrana se odnosi na zaposlene u odjeljenju za mobilne uređaje i kućne aparate, potvrdio je neimenovani predstavnik kompanije za AFP.\n U internom dokumentu, u čiji je uvid imala francuska agencija, navodi se da Samsung radi na pronalaženju načina za korištenje usluga vještačke inteligencije u „sigurnom okruženju za zaposlene kako bi se poboljšala radna efikasnost“.\n„Dok te nove mjere ne budu spremne, privremeno zabranjujemo korištenje usluga vještačke inteligencije na kompjuterima u vlasništvu kompanije“, dodaje se u dokumentu, prenosi Beta.', 'Američka svemirska agencija – NASA je po prvi put za lunarnu misiju odabrala ženu i Afroamerikanca kao astronaute u sklopu četveročlanog tima koji će već iduće godine sudjelovati u prvom letu s posadom oko Mjeseca u više od 50 godina.\n Christina Koch, inženjerka koja već drži rekord za najduži neprekinuti let jedne žene u svemiru, odabrana je za sudjelovanje u misiji Artemis II, na kojoj će pilot biti Victor Glover, pripadnik\xa0američke mornarice.\n Glover, koji je sudjelovao u drugom letu SpaceX-ove kapsule Crew Dragon, postat će prvi afroamerički astronaut ikada poslan na lunarnu misiju.\nSlijedi istraživanje Marsa\n Preostala dvojica članova posade su Jeremy Hansen, prvi Kanađanin ikada odabran za let prema Mjesecu, i Reid Wiseman, veteran Međunarodne svemirske stanice (ISS), koji je imenovan za šefa misije Artemis II.\n Posada je predstavljena na konferenciji za medije u Houstonu, u svemirskom centru Johnson, NASA bazi za upravljanje misijama.\nArtemis II će biti prvi let s posadom, no ne i prvo slijetanje na Mjesec, u sklopu programa nasljednika Apolla, čiji je cilj vratiti astronaute na površinu Mjeseca krajem ovog desetljeća i konačno tamo uspostaviti održivu stanicu, što će biti odskočna daska za buduće ljudsko istraživanje Marsa.', 'Lider demokratske većine u američkom Senatu Chuck Schumer rekao je da, zajedno sa administracijom predsjednika Joe Bidena, angažuju saveznike i kompanije kako bi odgovorili na kinesku zabranu prodaje memorijskih čipova koje proizvodi američka kompanija Micron Technology.\n Restrikcije kineskog regulatora cyber prostora protiv Micron Technologyja, najvećeg američkog proizvođača memorijskih čipova, dio su rastućeg trgovinskog spora između dvije najveće svjetske ekonomije, prenosi Tanjug, pozivajući se na Reuters.\n “Najavljena akcija kineske vlade protiv Micron Technologyja nije zasnovana na činjenicama i predstavlja zabrinjavajuću upotrebu ekonomske prinude protiv SAD-a”, rekao je Schumer.\n On je istakao da sarađuje s Bidenovom administracijom na tome da se kineskoj vladi jasno predoči da je ovakvo ponašanje “neprihvatljivo i neproduktivno”.\nOdluka Pekinga\n Peking je ranije zabranio kineskim kompanijama koje rade na ključnim infrastrukturnim projektima da koriste produkte američkog proizvođača poluprovodnika Micron Technology.\n Nacionalni regulator – Kineska uprava za cyber prostor (CAC), saopćio je da kompanija Micron Technology nije prošla test cyber sigurnosti, naveo je CNN.\n CAC smatra da proizvodi Micron Technologyja predstavljaju značajan rizik za nacionalnu sigurnost Kine, dodaje se u saopćenju.\n Ova odluka dolazi nekoliko sedmica nakon što je Kina, početkom aprila, počela sigurnosnu provjeru proizvoda američke kompanije.\nDeset posto prihoda Micron Technologyja potiče iz kontinentalnog dijela Kine.', 'Američki astronomi otkrili su ponavljajući radiosignal sa egzoplanete i zvijezde oko koje se okreće na 12 svjetlosnih godina od Zemlje.\n Signal ukazuje na to da planeta veličine Zemlje možda ima magnetno polje, čak i atmosferu.\n Zemljino magnetno polje štiti atmosferu planete, neophodnu za život, tako što odbija energetske čestice i plazmu koja dolazi sa Sunca, prenosi Tanjug, pozivajući se na\xa0 CNN.\n Pronalaženje atmosfera na planetama van solarnog sistema može ukazati na to da postoje drugi svjetovi na kojima postoji život.\nInterakcije između magnetnog polja\n Naučnici su otkrili jake radio valove koji dolaze iz pravca zvijezde YZ Ceti i stjenovite planete koja orbitira oko nje, nazvane YZ Ceti b, tokom posmatranja svemira, koristeći teleskope “Karl G. Jansky” u američkoj državi Novi Meksiko.\n Istraživači vjeruju da je radiosignal stvoren interakcijama između magnetnog polja planete i zvijezde.\nOvo otkriće objavljeno je u žurnalu Nature Astronomy.', 'Kina nastoji doći do opreme i znanja koji mogu služiti potrebama vojske preko nizozemskog svemirskog sektora, ponekad zaobilazeći izvozna ograničenja, saopćila je nizozemska vojna obaveštajna agencija (MIVD).\n Šef MIVD-a Jan Swillens naveo je u izvještaju da je Kina posebno zainteresirana za “lansere s obavještajnim, nadzornim, izviđačkim i komunikacionim satelitima”, prenosi Tanjug, pozivajući se na Reuters.\n Agencija je istakla u izvještaju za 2022. godinu da njena analiza “pokazuje kako će se u narednim godinama kapacitet lansiranja kineskih satelita povećati na 100 godišnje”.\nŽele biti velika svemirska sila\n Kina je dugo tvrdila da razvija svoj svemirski program u miroljubive svrhe, protiveći se svakom obliku utrke u naoružanju u svemiru.\n Međutim, u isto vrijeme Peking ističe da njegov svemirski program mora pomoći u zaštiti nacionalne sigurnosti najmnogoljudnije države na svijetu.\nKina, također, ima za cilj da bude velika svemirska sila do 2030. godine.', "U šetnjama po Mjesecu, američki astronauti ubuduće će imati elegantnija i fleksibilnija svemirska odijela, jer NASA odustaje od bijelih odora koje su nosili Neil Armstrong i njegove kolege astronauti iz Apolla prije pola stoljeća.\n Nacionalna uprava Sjedinjenih Američkih Država za avijaciju i svemir (NASA) predstavila je prvi prototip novodizajniranog svemirskog odijela nove generacije, posebno skrojenog i opremljenog za prve astronaute, za koje se očekuje da će se vratiti na površinu Mjeseca u narednih nekoliko godina.\n Buduća odjeća za mjesec prikazana je u Johnson Space Centru u Houstonu tokom događaja koji je za medije i studente organizirao Axiom Space.\n\nThe next generation spacesuit. @NASA selected @Axiom_Space to develop the suits for the Artemis III mission to the lunar surface. The first prototype was revealed today during an event at Space Center Houston in Texas. https://t.co/qW96kLYIxl pic.twitter.com/icFDxv60IU\n — NASA's Johnson Space Center (@NASA_Johnson) March 15, 2023\n \n NASA je teksaškoj kompaniji dodijelila ugovor vrijedan 228,5 miliona dolara za izradu odijela za Artemis – nasljednika programa Apollo Moon.\n Program Artemis ima za cilj vratiti ljude na Mjesec krajem 2025. prvi put od završetka historijskih misija Apollo 1972, što je prvi korak prema konačnom putovanju na Mars.\n Nova odijela, koja je Axiom nazvao “Axiom Extravehicular Mobility Unit” ili skraćeno AxEMU, modernija su i fleksibilnija od starih Apollo odijela, s većim rasponom pokreta i varijabilnošću u veličini i kroju.\nDetalji strogo poslovna tajna\n Odjeća pod pritiskom ima više zaštitnih slojeva, ruksak sa sistemima za održavanje života kao i svjetla i videokameru visoke rezolucije postavljenu na vrhu kacige u obliku mjehurića.\n “Svemirska odijela nove generacije ne samo da će omogućiti prvoj ženi da hoda po Mjesecu, već će također otvoriti mogućnosti za više ljudi da istražuju Mjesec nego ikad prije”, rekao je NASA-in administrator Bill Nelson.\n\nToday, I participated in @Axiom_Space's suit prototype unveiling at @SpaceCenterHou. With a packed house full of about 125 campers, our future explorers, Axiom  Space showed us a next generation spacesuit, demonstrating the suit’s use on the lunar surface during Artemis III. pic.twitter.com/VHn6j7MWWo\n — Vanessa Wyche (@v_wyche) March 15, 2023\n \n NASA je u izjavi rekla da će nova odijela biti testirana u “okruženju sličnom svemiru” prije upotrebe u misiji.\n “Unutar ove kutije nalaze se svi dijelovi i komponente koje vas održavaju na životu”, rekao je Russell Ralston, zamjenik voditelja programa za aktivnosti izvan letjelica u Axiom Spaceu o prijenosnom sistemu “za održavanje života” na odijelu.\n Detaljnije osobine odijela, međutim, ostaju strogo čuvana poslovna tajna.\n Ona koja su bila predstavljena donesena su s vanjskim slojem ugljeno-sive boje sa primjesama narandžaste i plave, kao i Axiomovim logom na prsima – s namjerom da prikrije Axiomov dizajn vanjštine.\n “Možete to zamisliti kao vrlo otmjeni spremnik za ronjenje i klima uređaj, spojeno u jedno”, rekao je Ralston.\nDizajnirana za nošenje do osam sati bez prekida, nova odijela će odgovarati širokom rasponu potencijalnih nositelja, uz prilagođavanje najmanje 90 posto američke muške i ženske populacije, tvrdi NASA.", 'Nova studija otkriva da bi do kraja stoljeća, usljed globalnog zagrijavanja, Zemlja mogla imati najveću populaciju pogođenu ekstremnim temperaturama.\n Ako ostane trenutni tempo globalnog zagrijavanja, milijarde ljudi ostat će izvan “klimatske niše”, u opasno toplim uvjetima, navodi se u studiji objavljenoj u časopisu Nature Sustainability, prenio je CNN.\n Procjenjuje se da bi takav utjecaj na ljude uslijedio ako svijet nastavi svojom projektovanom putanjom i zagrije se za 2,7 stepeni do kraja stoljeća u poređenju s temperaturama u periodu prije industrijske revolucije, prenosi Tanjug.\n‘Klimatske niše’\n Uzimajući u obzir i očekivano globalno zagrijavanje, kao i rast stanovništva, studija je otkrila da će, do 2030. godine, oko dvije milijarde ljudi biti izvan “klimatske niše” i suočiti se s prosječnim temperaturama od 29 stepeni ili više, a do 2090. taj broj iznosit će oko 3,7 milijardi ljudi.\n Jedan od dva glavna autora studije, Timothy Lenton rekao je da bi trećina svjetske populacije mogla živjeti u navedenim klimatskim uvjetima.\n“To je duboko preoblikovanje nastanjivosti površine planete i moglo bi potencijalno dovesti do velike reorganizacije mjesta u kojima ljudi žive”, rekao je Lenton, koji je i direktor Globalnog instituta za sisteme na Univerzitetu\xa0Exeter.', 'Centralne banke u Sjedinjenim Američkim Državama, Kanadi, Velikoj Britaniji, Japanu, Švicarskoj i drugim evropskim zemljama odlučile su povećati učestalost operacija linije za valutni ugovor o razmjeni, odnosno valutni swap u američkim dolarima.\n U zajedničkom saopćenju američkog FED-a i pet velikih Centralnih banaka objavljeno je da je poduzet koordiniran korak za povećanje likvidnosti kroz postojeće aranžmane za valutni swap u američkim dolarima, prenosi Anadolija.\n Centralne banke, koje trenutno nude transakcije u dolarima, dogovorile su se da promijene učestalost fjučersa sa sedmičnih na dnevnu, kako bi povećale efektivnost linije za valutni ugovor o razmjeni.\n U saopćenju se navodi da će svakodnevni rad početi danas i da će trajati najmanje do kraja aprila.\nUblažavanje pritisaka\n Istaknuto je da linija za valutni ugovor o razmjeni između Centralnih banaka djeluje kao važan oslonac likvidnosti za ublažavanje pritisaka na globalnim tržištima finansiranja, čime značajno pomaže da se ublaže efekti pritisaka na kreditiranje stanovništva i ekonomije.\n Korak koji su velike Centralne banke poduzele da povećaju likvidnost uslijedio je nakon što je najveća švicarska banka UBS objavila da će kupiti banku Credit Suisse, pogođenu krizom.\n Navedeni korak neki analitičari protumačili su kao produbljivanje zabrinutosti zbog najnovijih dešavanja u finansijskom sistemu u SAD-u i Evropi.\nLinija za valutni ugovor o razmjeni ili valutni swap je sporazum između Centralnih banaka o međusobnoj razmjeni valuta svojih zemalja. Na ovaj način se čuvaju zalihe valute na raspolaganju za trgovinu s drugom Centralnom bankom po tekućem kursu.', 'Irak ne očekuje kako će organizacija OPEC+ dodatno smanjiti proizvodnju nafte na sljedećem sastanku u junu, izjavio je ministar za naftnu industriju Hayyan Abdul-Ghani, prenosi Tanjug pozivajući se na Reuters.\n „Na narednom sastanku koji će biti održan 3. i 4. (juna), neće biti dodatnog smanjenja, a što se tiče Iraka, ne možemo dalje smanjivati proizvodnju”, rekao je Abdul-Ghani u prvom intervjuu za strane medije od preuzimanja dužnosti ove godine.\n OPEC i njegove saveznice na čelu sa Rusijom, organizacija poznata kao OPEC+, dogovorili su se da smanje proizvodnju krajem 2022. godine.\nSastanak u Beču\n Početkom aprila, Saudijska Arabija i druge članice OPEC+ najavile su dalje smanjenje proizvodnje nafte za približno 1,2 miliona barela dnevno.\n Ta najava je doprinijela naglom porastu cijena nafte. Članice OPEC+ trebale bi se sastati u Beču 4. juna do kako bi odlučile o narednom postupku.\n„Drugi rez je bio dobrovoljan i mnogo nam je pomogao za stabilnost tržišta i povećanje cijena”, rekao je irački ministar, prenose agencije.', 'Neformalna ekonomija Nigerije je na koljenima jer se bori s nedostatkom gotovine. Problem je nastao nakon redizajna domaće valute, kao i povlačenja starih novčanica. Gotovo polovina stanovništva nema račun u banci.', 'Predsjednik Svjetske banke David Malpass izjavio je da će najveći izazov u svijetu biti kako da se kapital “prebaci” u zemlje u razvoju, koje otvaraju nove mogućnosti za svijet.\n “Brinemo za ljude u zemljama u razvoju, ali najveći izazov je to što kompletan kapital ostaje u naprednim ekonomijama i koristi se za plaćanje javnih dugova država i za isplate korporativnih obveznica, tako da kapital nije na mjestima gdje se trenutno otvaraju nove mogućnosti za svijet”, kazao je on uoči proljetnog sastanka Svjetske banke i Međunarodnog monetarnog fonda (MMF), prenosi Tanjug.\n Malpass je naglasio da će to biti glavni izazov za svijet u narednih pet godina.\n “Kada se kamatne stope budu vratile na normalu, bit će potrebno mnogo vremena kako bi se prilagodilo na nove cijene i alokaciju kapitala prije nego što se vratite na model za najširi i osnovni rast”, naveo je Malpass.\nPandemija i invazija\n Kazao je, također, da se skoro cijeli svijet suočava s problemom nezaposlenosti i da su mnoge zemlje posljednjih godina krenule unazad kada je riječ o prosječnim prihodima, povećanju siromaštva, lošijem obrazovanju, zdravstvu, kao i po pitanju klimatskih promjena.\n Malpass je naveo da je do toga došlo nakon pandemije COVID-19 i povećanja cijena poslije ruske invazije na Ukrajinu.\n Malpass, koga je na funkciju čelnika Svjetske banke postavio bivši američki predsjednik Donald Trump, najavio je povlačenje sa tog mjesta 30. juna, iako mu mandat traje do aprila sljedeće godine.\nNašao se na udaru kritika i pao u nemilost Bijele kuće nakon komentara u kojima je negirao utjecaj fosilnih goriva na klimatske promjene.', 'Međugodišnja inflacija u Srbiji u aprilu ove godine iznosila je 15,1 posto, a mjesečna 0,7 posto, objavio je Republički zavod za statistiku.\n Cijene proizvoda i usluga lične potrošnje, kojima se mjeri inflacija, u aprilu su u poređenju s decembrom 2022. godine u prosjeku povećane za 4,4 posto.\n Posmatrano po glavnim grupama proizvoda i usluga klasifikovanih prema namjeni potrošnje, u aprilu su poskupjeli odjeća i obuća (2,6 posto), usluge zdravstva (1,5 posto), oprema za stan i tekuće održavanje (1,2 posto), alkoholna pića i duhan (0,9 posto), hrana i bezalkoholna pića te rekreacija i kultura (za po 0,7 posto), komunikacije (0,6 posto), usluge restorana i hotela (0,5 posto), transport (0,2 posto) i obrazovanje (0,1 posto).\nPad cijena je zabilježen u grupi stanovanje, voda, električna energija, gas i ostala goriva (0,2 posto), javlja Beta.', 'Kineski proizvođači automobila brzo osvajaju rusko tržište, nakon egzodusa evropskih, američkih, japanskih i južnokorejskih proizvođača, izvijestila je francuska konsultantska kompanija za automobilski sektor Inovev.\n Kina je uskočila kako bi popunila prazninu nastalu zbog povlačenja poznatih inostranih brendova, nakon što su zapadne sile uvele ekonomske sankcije Moskvi zbog invazije na Ukrajinu u februaru 2022. godine, prenosi Hina.\n Analiza tržišta francuske konsultantske kompanije pokazala je da kineski proizvođači automobila trenutno imaju 42 posto udjela u prodaji novih automobila u Rusiji.\nMjesečna prodaja 40.000 vozila\n Nakon početka rata u Ukrajini, prema stručnjacima iz autoindustrije, rusko tržište palo je sa prosječnih 140.000 prodanih vozila mjesečno na gotovo 40.000 mjesečno.\n Ruski proizvođači automobila dobro su se držali uprkos ekonomskim turbulencijama, ocijenio je Inovev, no obim prodaje kineskih kompanija sada je izjednačen s obimom najvećeg ruskog proizvođača automobila AvtoVAZ-a.\n Kineski brendovi u prvom ovogodišnjem kvartalu prodali su 64.432 automobila i lakih ekonomskih vozila, prema podacima Inoveva.\nUsporedbe radi, u istom periodu prošle godine prodali su ih 24.734, a u prvom kvartalu 2021. godine njih 18.981, objavila je konsultantska kompanija.', 'Njemačka ekonomija blago je usporila u prvom tromjesečju i kliznula u recesiju, pokazale su izmijenjene procjene statističkog ureda, otkrivši snažan pritisak inflacije na ličnu potrošnju.\n Sezonski i cjenovno prilagođeni bruto domaći proizvod (BDP) pao je u prva tri ovogodišnja mjeseca za 0,3 posto u odnosu na prethodno tromjesečje kada se smanjio za 0,5 posto, pokazuju nove procjene Destatisa. Prva procjena pokazivala je stagnaciju aktivnosti na početku godine, prenosi Hina.\n U odnosu na prvo prošlogodišnje tromjesečje, BDP se u prva tri ovogodišnja mjeseca smanjio za 0,5 posto. Dosadašnja Destatisova procjena pokazivala je pad aktivnosti za 0,1 posto.\n „Nakon što je BDP kliznuo u negativno područje već krajem 2022. godine, njemačka ekonomija zabilježila je dva negativna kvartala zaredom“, rekla je Ruth Brand, čelnica Destatisa.\n Ako se rast ekonomije smanji dva kvartala zaredom, ekonomisti govore o tehničkoj recesiji, podsjeća agencija dpa.\nSmanjena potrošnja građana\n Visoka inflacija lišila je ekonomiji podršku lične potrošnje, pokazuju novi podaci. Lična potrošnja smanjila se za 1,2 posto u odnosu na kraj 2022. kada je potonula za 1,7 posto.\n Domaćinstva su u prva tri ovogodišnja mjeseca manje trošila na hranu i piće, odjeću i obuću te na pokućstvo, ističu statističari.\n Iako je rast cijena u posljednje vrijeme usporio, aprilska stopa inflacije od 7,2 posto još je visoka.\n Pozitivni impulsi bila su bruto ulaganja kompanija i izvoz koji su u odnosu na prethodna tri mjeseca porasli za tri, odnosno za 0,4 posto.\n Porasla su ulaganja u građevinskom sektoru, zbog povoljnih vremenskih prilika te ulaganja poduzeća u opremu poput strojeva, uređaja i vozila.\nMeđunarodni monetarni fond (MMF) i Evropska komisija očekuju da će njemačka ekonomija više-manje stagnirati u ovoj godini. Njemačka vlada prognozira rast aktivnosti za 0,4 posto.', 'Dug eurozone u četvrtom kvartalu 2022. godine iznosio je 91,6 posto njenog BDP-a, što je za 1,4 posto manje nego na kraju trećeg kvartala, objavio je Eurostat, prenosi Tanjug.\n U četvrtom kvartalu prethodne, 2021. godine je dug eurozone bio na nivou 95,5 posto njenog BDP-a.\n Dug Evropske unije, u kojoj sve članice nisu prihvatile euro, u četvrtom kvartalu 2022. godine je iznosio 84 posto njenog BDP-a, što je manje u odnosu na prethodni kvartal, kada je bio 85,1 posto. U poređenju sa četvrtim kvartalom 2021. godine, dug EU-a je pao za četiri posto.\nEstonija zabilježila najbolji rezultat\n Najveći državni dug u zemljama EU-a je u četvrtom kvartalu 2022. godine zabilježen u Grčkoj, gdje je iznosio 171,3 posto BDP-a ove zemlje, slijede Italija (144,4 posto), Portugal (113,9 posto), Španija (113,2 posto), Francuska (111,6 posto) i Belgija (105,1 posto).\n Najbolji rezultat u Evropskoj uniji je u četvrtom kvartalu 2022. godine zabilježila Estonija, gdje je državni dug iznosio 18,4 posto BDP-a.\nNa drugom mjestu je Bugarska (22,9 posto), a na trećem Luksemburg (24,6 posto).', 'Predsjednik Čilea Gabriel Boric objavio je da će privatne kompanije morati da uzmu čileansku vladu za partnera u iskopavanju litija, veoma traženog širom svijeta jer se koristi u proizvodnji električnih baterija.\n Ljevičar Boric je rekao da će država učestvovati u kompletnom ciklusu proizvodnje litija u \u200b\u200b”javno-privatnoj saradnji” koju će vlada kontrolisati, prenosi agencija Beta, pozivajući se na AP.\n “Svaka privatna kompanija, i strana i domaća, koja želi da eksploatiše litij u Čileu, mora da bude partner sa državom”, kazao je Boric državnoj televiziji.\n Prema Geološkom zavodu SAD-a, Čile je treća država na svijetu po rezervama litija, sa 9,6 miliona tona, iza Bolivije, koja ima 21 milion, i Argentine, sa 19,3 miliona. Ali, Čile je prošle godine bio drugi najveći proizvođač litija na svijetu, sa procijenjenih 39.000 metričkih tona, poslije Australije, sa 61.000 tona.\nDvije kompanije kopaju litij u Čileu\n Boric želi da osnuje Nacionalnu kompaniju za litij koja bi bila partner sa privatnim firmama, ali je priznao da se to vjerovatno neće dogoditi brzo budući da je neophodna apsolutna većina u oba doma Kongresa, što je teško postići zbog fragmentiranosti, odnosno velikog broja partija.\n U međuvremenu će, kako je naveo, državna Nacionalna korporacija za bakar potpisati ugovore sa privatnim stranama za iskopavanje litijuma.\n U Čileu trenutno dvije kompanije kopaju litij – američka firma Albemarle i čileansko Hemijsko-rudarsko društvo, koje je već tri decenije pod kontrolom Julija Ponsea, čiji je tast pokojni desničarski diktator Augusto Pinochet. Boric je rekao da će ugovori potpisani sa Ponseom biti poštovani.\n Boric je kazao da će vlada također promovisati razvoj litijskih proizvoda sa dodatom vrijednošću, sa ciljem da Čile postane vodeći svjetski proizvođač litija.\nPotražnja za litijumom će značajno rasti\n Čileanska ministarka rudarstva Marcela Hernando nedavno je rekla u Kongresu da vlada ne može sama da napreduje u eksploataciji litija jer su “tehnologija i znanje u privatnoj industriji”.\n Ponseova kompanija Hemijsko-rudarsko društvo prošle godine je platila vladi više od pet milijardi dolara od sopstvenog iskopavanja litija, što je gotovo duplo više od prihoda koji je ostvarila državna Nacionalna korporacija za bakar. Američka kompanija Albemarle platila je vladi 600 miliona dolara.\nStručnjaci procjenjuju da će tražnja za litijom značajno porasti u naredne dvije decenije zbog prelaska na obnovljivu energiju širom svijeta i činjenice da električna vozila koriste litijske baterije.', 'U Južnoj Koreji otvoren je sajam električnih vozila na kojem su predstavljeni i brodovi na električni pogon. UN poziva na veliko smanjenje emisija karbona do 2050. a napredak u tehnologiji baterija mogao bi to da omogući.\n\xa0', 'Američki predsjednik Joe Biden optimista je u pogledu izgleda za rješavanje problema oko javnog duga zemlje, ali vjeruje da u ovoj oblasti ima “mnogo posla” na nizu složenih pitanja, saopćila je Bijela kuća nakon nove runde razgovora između šefa države i lidera Kongresa.\n “Predsjednik je naglasio da je, iako ima još mnogo posla oko niza složenih pitanja, optimista u pogledu izgleda za postizanje odgovornog dvostranačkog sporazuma o budžetu ako obje strane pregovaraju u dobroj vjeri i priznaju da nijedna neće postići punu implementaciju svojih zahtijeva”, navedeno je u saopćenju Bijele kuće, prenosi Tanjug.\n Kako je saopćila američka administracija, Biden je naredio predstavnicima stranaka da nastave da održavaju svakodnevne sastanke o neriješenim aspektima problema oko javnog duga.\n “Predsjednik je rekao da bi želio da ponovo kontaktira lidere Kongresa kasnije ove sedmice telefonom, kao i da se sastane sa njima po povratku iz inozemstva”, saopćila je Bijela kuća.\nMcCarthy: Potrebni dodatni pregovori\n Predsjedavajući Predstavničkog doma Kevin McCarthy je nakon sastanka sa američkim predsjednikom Joe Bidenom rekao da su potrebni dodatni pregovori o podizanju limita duga američke vlade.\n Prema njegovim riječima, Bijela kuća i Kongres su još daleko od prevazilaženja razlika oko podizanja gornje granice nacionalnog duga i sprečavanja ekonomskog kraha, prenosi Reuters.\n “Još uvijek smo veoma udaljeni”, rekao je McCarthy.\nRad na postizanju kompromisa\n Dodao je da je jedan od glavnih ishoda sastanka to što su se on i Biden dogovorili da imenuju pregovarače koji će raditi na postizanju kompromisa.\n Istovremeno, dodao je da vidi priliku da se dogovor postigne prije kraja sedmice.\n Prema proračunima Ministarstva finansija, SAD u junu neće moći u potpunosti da servisiraju svoje obaveze ako Kongres ne odobri povećanje limita zaduživanja.\nRepublikanska opozicija, koja kontroliše Predstavnički dom, vezuje proširenje ograničenja zaduživanja za odobravanje programa smanjenja budžeta.', 'Američke regulatorne vlasti preuzele su kontrolu nad kalifornijskom bankom u teškoćama First Republic Bank koju otkupljuje američki bankarski gigant JPMOrgan, objavila je danas Savezna agencija za garanciju bankarskih depozita FDIC, prenosi Beta.\n Banka je bila pod velikim pritiskom otkad su krahirale dvije banke sličnog profila, početkom marta, Banka Silicijumske doline SVB (Silicon Valley Bank) i Signature Bank koje su regulatorna tijela preuzela pošto su bogati klijenti zabrinuti za održivost tih banaka počeli masovno da povlače svoja sredstva.\n Regulatorna tijela preuzela su rano jutros kontrolu nad kalifornijskom bankom First Republic Bank i prodali sve njene depozite i većinu imovine bankarskom gigantu JP Morgan Chase u nastojanju da spriječe dalje bankarske poremećaje u SAD-u, prenosi agencija AP.\nTreća propala banka u SAD-u\n First Republic Bank, sa sjedištem u San Franciscu, je treća banka srednje veličine u SAD-u koja je krahirala u poslejdnja dva mjeseca.\n Njeni investitori i komitenti su bili zabrinuti hoće li da opstane zbog velikog broja neosiguranih depozita i izloženosti zajmovima sa niskim kamatnim stopama.\n Savezno tijelo za osiguranje depozita FDIC saopštilo je jutros da će 84 poslovnice First Republic banke u osam saveznih država biti otvorene ponovo kao poslovnice banke JP Morgan Chase, a deponenti će imati pristup svim svojim sredstvima.\nRegulatorna tijela radila su tokom vikenda da nađu izlaz prije nego što se ponovo otvore američke berze. Berze u mnogim dijelovima svijeta zatvorene su danas, na Međunarodni praznik rada, Prvi maj.', 'Zapošljavanje u SAD-u usporilo je u martu, drugi mjesec zaredom, spustivši se znatno ispod prosjeka u prethodnih šest mjeseci, objavilo je Ministarstvo rada.\n U martu je u SAD-u neto otvoreno 236.000 novih radnih mjesta, nakon revidiranih 326.000 u februaru.\n Prva procjena za februar pokazivala je 15.000 manje zaposlenih, prenosi Hina.\n U prva dva ovogodišnja mjeseca otvoreno je za 17.000 manje radnih mjesta nego što su pokazivale dosadašnje procjene.\n Podatak za mart manji je od prosjeka u prethodnih šest mjeseci, koji je iznosio 334.000 radnih mjesta.\nManji prosjek u privatnom sektoru\n Privatni sektor otvorio je u prošlom mjesecu 189.000 novih radnih mjesta, manje od prosjeka u prethodnih šest mjeseci, a najviše su ponovo zapošljavali poslodavci u sektoru ugostiteljstva i organizacije slobodnog vremena.\n Država je neto zaposlila 47.000 novih radnika, u skladu s prosjekom.\n Stopa nezaposlenosti bila je u martu gotovo nepromijenjena i iznosila je 3,5 posto, uz nezaposlenih 5,8 miliona Amerikanaca.\n Prosječna plata po satu porasla je za 0,3 posto u odnosu na februar, na 33,18 dolara.\nU odnosu na prošlogodišnji mart veća je za 4,2 posto.', 'Evropska unija osigurala je putem Evropske banke za obnovu i razvoj (EBRD) dodatnih 43,8 miliona eura kako bi se dovršila gradnja autoputa na koridoru Vc koji povezuje Budimpeštu i Ploče na dijelu koji prolazi kroz Bosnu i Hercegovinu, a ugovor o aktiviranju tih sredstava u ponedjeljak je potpisan u Sarajevu.\n Autoput na koridoru Vc kroz Bosnu i Hercegovinu koji je projektiran u dužini od 330 kilometara i procijenjen na više od četiri milijarde eura gradi se više od dva desetljeća, a tek sada se spominje kako bi radovi mogli biti okončani u narednih pet godina.\n S ciljem ubrzanja radova Unija je osigurala dodatna sredstva kroz investicijski okvir za ulaganja na Zapadnom Balkanu.\n “Ovo je najvažniji infrastrukturni projekt u historiji Bosne i Hercegovine”, kazao je nakon potpisivanja ugovora o donaciji Johann Sattler, šef Delegacije EU-a u Bosni i Hercegovini, dodajući kako je napokon ubrzana gradnja autoputa jer se više ne rade male dionice za razliku od ranije prakse kada se odvojeno gradilo tek po dva ili tri kilomera.\nPovezivanje Sarajeva i Mostara poseban izazov\n Podsjetio je kako Bosna i Hercegovina još čeka izazov gradnje zahtjevne dionice autoputa između Sarajeva i Mostara koja uključuje i tunel kroz planinu Prenj projektiran u dužini od 11 kilometara.\n Kada bude izgrađen, trebao bi postati deveti po dužini cestovni tunel u Evropi. Najave su kako bi samo njegova gradnja mogla potrajati i do šest godina, piše Hina.\n Sattler je u ponedjeljak kazao kako vjeruje da će se to moći završiti navrijeme.\n “Naš je cilj vidjeti izgrađenu cijelu autocestu do 2027. ili 2028. godine, kako je najavljeno”, kazao je Satter.\n Dodao je kako Unija ostaje spremna pomoći i djelovati u Bosni i Hercegovini kako i koliko god to treba.\nIstaknuo je kako je važno poduzeti sve da Bosna i Hercegovina u novom izvještaju Evropske komisije o napretku dobije pozitivne ocjene, što će se dogoditi budu li novoformirane vlasti provodile reforme na koje su se obavezale.', 'Potražnja za naftom mogla bi oslabiti tokom ljeta, zbog posustajanja američke ekonomije pod pritiskom podignutih kamatnih stopa i kontinuirano slabe nabave kineskih rafinerija, procjenjuje Organizacija zemalja izvoznica nafte (OPEC).\n Neke članice OPEC-a i njegovi saveznici, uključujući Rusiju, izvijestile su da će od maja do kraja godine smanjiti proizvodnju za dodatnih 1,66 miliona barela dnevno, navodeći tek da je posrijedi “preventivna mjera” koja bi trebala stabilizirati tržište.\n Neki delegati OPEC-a rekli su da ne znaju tačne razloge smanjenja, prenosi Hina, pozivajući se na Reuters.\n OPEC ih je skicirao u analizi izgleda za tržište tokom ljeta, objavljenoj u sklopu mjesečnog izvještaja, istakavši da su zalihe nafte prema dostupnim podacima porasle i da se svjetska ekonomija sučeljava s nizom izazova.\n “Komercijalne zalihe OECD-a rasle su proteklih mjeseci, a opskrba derivatima nije tijesna kao što je bila prije godinu”, objavio je OPEC.\nOčekuje se 2,6-postotni rast svjetske ekonomije\n Dodali su da bi uobičajeni sezonski val potražnje u SAD-u tokom ljeta moglo zakočiti eventualno slabljenje ekonomije zbog podizanja kamatnih stopa, a otvaranje Kine nakon ukidanja COVID mjera još nije rezultiralo pojačanom nabavom rafinerija.\n “Potencijalni izazovi za rast svjetske ekonomije uključuju visoku inflaciju, zaoštravanje monetarne politike, nestabilnost finansijskih tržišta i visoke nivoe državnog, korporativnog i privatnog duga”, saopćio je OPEC.\n Potvrdili su ipak da u ovoj godini očekuju rast potražnje za naftom za 2,32 miliona barela dnevno, ili 2,3 posto, tek blago povisivši procjenu za Kinu.\n Potvrdili su i da u ovoj godini očekuju 2,6-postotni rast svjetske ekonomije, upozorivši na potencijalne rizike koji bi mogli zakočiti aktivnost.\nNapominju da je prelijevanje posljedica sloma nekoliko banaka u SAD-u tek u ograničenoj mjeri utjecala na ekonomiju.', 'Mađarska vlada odlučila je povući svoje predstavnike i izaći iz Međunarodne investicijske banke (IIB), objavilo je ministarstvo ekonomije, nakon što je SAD banci uveo sankcije zbog veza s Rusijom, javlja Hina.\n SAD je uveo sankcije trojici visokih dužnosnika IIB-a u Budimpešti, Rusima Nikolaju Kosovu i Georgiju Potapovu te Mađaru Imreu Laszloczkom.\n Washington je saopćio da je Mađarska ignorirala zabrinutost SAD-a zbog IIB-a, „netransparentne platforme Kremlja”, čije je sjedište 2019. preseljeno iz Moskve u Budimpeštu.\n IIB je multilateralna razvojna banka koju su 1970. osnovale članice nekadašnjeg Varšavskog pakta. Nakon raspada Sovjetskog saveza članstvo se počelo osipati.\n Poljska je istupila iz IIB-a 2000. godine, a Češka i Slovačka lani, nakon što su ruske snage ušle u Ukrajinu.\nSAD zabrinut zbog prisutnosti banke\n Istupanje iz IIB-a najavile su i Rumunija i Bugarska, u junu odnosno augustu ove godine.\n Krajem januara Mađarska je imala 25,27 posto udjela u IIB-u i bila je drugi dioničar po snazi, nakon Rusije sa 45,44 posto, prema internet stranici banke koja kao članice navodi i Kubu, Vijetnam i Mongoliju.\n Američki ambasador u Mađarskoj David Pressman rekao je da je SAD izrazio zabrinutost zbog prisutnosti banke, ali je, za razliku od drugih NATO saveznika, mađarska vlada otklonila te bojazni, ustrajući u pružanju gostoprimstva IIB-u.\n„Zabrinjava nas kontinuirana spremnost mađarskih čelnika na proširivanje i produbljivanje veza s Ruskom Federacijom, uprkos brutalnoj agresiji Rusije na Ukrajinu i prijetnji transatlantskoj sigurnosti”, rekao je Pressman.', 'Evropska komisija je predložila nova pravila za borbu protiv korupcije u Uniji i izvan nje, te proširila definiciju i sankcije za korupciju.\n Komisija želi da se u koruptivna djela, uz podmićivanje, uključi pronevjera, trgovanje uticajem, zloupotreba položaja, ometanje pravde i nezakonito bogaćenje, prenosi Hina.\n Standardiziranjem pravnih definicija i sankcija pomoglo bi se prekograničnim istragama, navela je Komisija.\n Prema prijedlogu, o kojem konačnu riječ imaju Vijeće EU-a i Evropski parlament, strani državljani bit će sankcijama kažnjeni za korupciju.\n Osobama, bez obzira na njihovo državljanstvo, koje se nađu na popisu sankcioniranih zbog teških koruptivnih djela, bit će zamrznuta imovina koju imaju u EU i zabranjen ulazak na područje Unije.\nPotrebni jaki instrumenti represije i kažnjavanja korupcije\n „Korupcija je poput raka i kao i kod liječenja te bolesti, moramo poboljšati prevenciju. Moramo imati i jake instrumente represije i kažnjavanja korupcije – ne samo na nacionalnom, već i na evropskom nivou“, izjavila je Vera Jourova, potpredsjednica Komisije za transparentnost i vrijednosti.\n Prema riječima visokog predstavnika EU-a za vanjsku i sigurnosnu politiku Josepa Borrella, korupcija je globalni, transnacionalni fenomen, koji prema procjenama košta najmanje pet posto BDP-a na globalnom nivou.\n„Zbog toga, paralelno s inicijativama Komisije za jačanje borbe protiv korupcije unutar EU-a, predlažem uspostavljanje novog režima sankcija u okviru Zajedničke vanjske i sigurnosne politike usmjerenog na ozbiljna djela korupcije u cijelom svijetu, kako bi se nadopunio naš vanjski alat za borbu protiv korupcije“, rekao je Borrell.', 'Njemačka ekonomija vjerovatno će se smanjiti i u prvom tromjesečju, a temeljna inflacija mogla bi se pokazati tvrdokornom zbog poskupljenja usluga i industrijskih dobara, upozorio je Bundesbank u mjesečnom izvještaju.\n Najveća evropska ekonomija smanjila se u posljednjem tromjesečju 2022. za 0,4 posto, a njen golemi industrijski sektor tek se počinje oporavljati, uz snažan pritisak visoke inflacije na potrošnju, prenosi Hina.\n “Njemačka ekonomska aktivnost vjerovatno će ponovno pasti u tekućem kvartalu”, saopćio je Bundesbank. “No, pad će vjerovatno biti manji nego u posljednjem kvartalu 2022. godine”, dodala je centralna banka.\n Iako je recesija, definirana kao dva uzastopna tromjesečja pada aktivnosti, i dalje najvjerovatniji ishod, tržište rada pokazalo se otpornim i centralna banka očekuje nastavak pozitivnih trendova u zapošljavanju.\nPad inflacije\n Stopa inflacije vjerovatno će snažno pasti u martu zbog efekta poredbene osnovice koji će smanjiti rast cijena energije u odnosu na prošlogodišnji mart, ali rast cijena i dalje će biti neugodno visok.\n “Temeljna inflacija koja isključuje cijene hrane i energije pokazala iznimno postojanom”, objavila je banka i dodala da bi se čak mogla i malo povećati prema sredini godine.\n Temeljna inflacija u eurozoni, koja isključuje nestabilne cijene hrane i goriva, zadržava se na visokom nivou, potaknuta snažnijim poskupljenjem usluga i industrijskih dobara, ističu.\nTako je u februaru stopa temeljne inflacije bila viša za 0,3 postotna boda nego u januaru i ponovo je dosegnula 5,4 posto koliko je iznosila u decembru, što je njen najviši nivo otkada se objavljuju podaci, upozorio je Bundesbank.', 'Turska vlada povećava plate javnim radnicima za 45 posto, rekao je predsjednik Recep Tayyip Erdogan pet dana prije predsjedničkih i parlamentarnih izbora.\n Ankete pokazuju da Erdogan vodi tijesnu utrku s glavnim opozicionim predsjedničkim kandidatom Kemalom Kilicdarogluom.\n Erdogan je najavio povećanje plata na sastanku u Ankari, na kojem se raspravljalo o ekonomskim i socijalnim pravima radnika u javnom sektoru.\n “Povećavamo plate za 45 posto, uključujući udio socijalne pomoći”, rekao je Erdogan, navedeno je na internetskoj stranici Turske vlade. “Stoga podižemo najnižu platu u javnom sektoru na 15.000 turskih lira mjesečno (768 dolara).”\nEkonomija – ključno pitanje turskih izbora\n Dodao je da će nastaviti raditi na povećanju plata i penzija državnih službenika.\n Turska ekonomija ključno je pitanje uoči nedjeljnih izbora. Neuobičajena smanjenja kamatnih stopa koja je Erdogan naredio rezultirala su devalvacijom turske lire krajem 2021. godine i dovela inflaciju na 24-godišnji maksimum od 85,5 posto prošle godine.\n Posrnula ekonomija zemlje, dodatno uzdrmana razornim zemljotresima u februaru, bila je veliki udarac Erdoganovoj predsjedničkoj kampanji.\nPredsjednik, koji vodi Tursku posljednjih 20 godina, kampanju zasniva na obećanju nižih kamatnih stopa kao načinu rješavanja ekonomske krize. Također je obećao smanjiti inflaciju i potaći ekonomski rast.', 'Predsjednica Evropske centralne banke (ECB) Christine Lagarde poručila je pred Odborom Evropskog parlamenta za ekonomska i monetarna pitanja da je inflacija u eurozoni i dalje previsoka.\n Lagarde je prenijela da je godišnja inflacija u eurozoni prošli mjesec pala na 8,5 posto, zahvaljujući oštrom padu cijena energenata, javlja The Guardian.\n Upozorila je da se ECB suočava s „povišenim nivoom neizvjesnosti“, pa će zauzeti „pristup u zavisnosti od podataka“ pri određivanju kamatnih stopa.\n ECB je podigla referentne kamatne stope za pola postotnog boda na zasjedanju prošlog četvrtka.\nECB prati razvoj situacije s Credit Suisse\n Lagarde se dotakla i slučaja banke Credit Suisse, pozdravljajući „brzu akciju“ i odluku koju su donijele švicarske vlasti.\n Prema njenim riječima, akcija Švicarske centralne banke bila je instrument za uspostavljanje normalizacije tržišnih uslova i obezbjeđivanje finansijske stabilnosti.\n Lagarde je dodala da ECB pažljivo prati razvoj tržišta i da je „spreman odgovoriti po potrebi“, kako bi zaštitio stabilnost cijena i finansijsku stabilnost u eurozoni.\nOsim toga, rekla je kako je bankarski sektor eurozone otporan, s jakim pozicijama kapitala i likvidnosti.', 'Na završetku svog trodnevnog sastanka zasjenjenog zastojem u vezi s gornjom granicom duga SAD-a i posljedicama ruske invazije na Ukrajinu, finansijski čelnici grupe G7 bogatih nacija upozorili su u subotu na povećanje globalne ekonomske neizvjesnosti.\n Njihovo okupljanje u japanskom gradu Niigati uslijedilo je jer je zabrinutost zbog neispunjavanja obveza SAD-a potaknula neizvjesnost u vezi globalnih ekonomskih izgleda, već zamagljenih tvrdoglavo visokom inflacijom i bankrotom američkih banaka, prenosi Hina.\n “Globalna ekonomija pokazala je otpornost na brojne šokove, uključujući pandemiju COVID-a 19, ruski agresorski rat protiv Ukrajine i povezane inflatorne pritiske”, rekli su čelnici u saopćenju nakon sastanka.\n “Moramo ostati oprezni te ostati agilni i fleksibilni u našoj makroekonomskoj politici usred povećane neizvjesnosti u vezi globalnih ekonomskih izgleda.”\n U saopćenju se ne spominje zastoj u vezi gornje granice američkog duga, koji pogađa tržišta u vrijeme kada troškovi posudbe rastu zbog agresivnog monetarnog stezanja američkih i evropskih centralnih banaka.\nPlaćanje duga\n Američka ministrica finansija Janet Yellen rekla je u petak da će se iduće sedmice sastati s vodećim bankarima Wall Streeta kako bi razgovarala o mogućnosti da Washington ne plati svoj dug prvi put od 1789.\n “Jasno je da bi nevolje u najvećej svjetskoj ekonomiji bile negativne za sve”, rekao je predsjednik Svjetske banke David Malpass za Reuters na marginama sastanka G7 istog dana. “Posljedice bi bile loše da se to ne učini.”\n O bankovnim problemima, u saopćenju se kaže da će se kreatori politika pozabaviti “podacima, nadzornim i regulatornim prazninama u bankarskom sistemu”.\n Zadržali su ocjenu iz aprila da je globalni finansijski sistem “otporan”, zahvaljujući regulatornim reformama provedenim nakon globalne finansijske krize 2008. godine.\n Upozoravajući da je inflacija i dalje “povišena”, centralne banke G7 naglasile su svoju predanost stabilnosti cijena i osiguravanju da očekivana inflacija ostane ograničena, pokazalo je saopćenje.\n Grupa je ponovila svoju osudu ruske invazije na Ukrajinu i obećala pojačati nadzor nad prekograničnim transakcijama između Rusije i drugih zemalja. Finansijski čelnici G7 u svom su saopćenju također postavili rok do kraja godine za pokretanje nove šeme za diverzifikaciju globalnih opskrbnih lanaca.\nNova šema predviđa da G7 nudi pomoć zemljama s niskim i srednjim prihodima kako bi mogle igrati veću ulogu u opskrbnim lancima za proizvode povezane s energijom, poput rafiniranja minerala i obrade proizvodnih dijelova.', 'Europske kompanije mogu od utorka prijaviti svoju potražnju za plinom kako bi učestvovale u prvoj zajedničkoj kupovini plina na nivou Europske unije, objavila je u utorak Europska komisija, prenosi Hina pozivajući se na dpa.\n Države članice EU prošle su godine odlučile zajednički kupovati plin u pokušaju da osiguraju stabilnije cijene za kompanije i da ponovo napune skladišta plina, podsjeća agencija dpa.\n Veleprodajne cijene plina dosegle su rekordne nivoe prošlog ljeta nakon što je Rusija jako smanjila izvoz plina u EU, a kompanije i vlade utrkivale su se u pronalaženju alternativnih dobavljača.\n “Energetska kriza naučila nas je da EU bolje funkcionira kada djeluje ujedinjeno i solidarno”, rekao je u izjavi potpredsjednik Europske komisije Maroš Šefčovič.\n “(Udruživanje potražnje) … iskoristit će ekonomsku težinu (EU-a) i pomoći nam da osiguramo dovoljno plina u našim skladištima kako bi sigurno prebrodili iduću zimu”, dodao je.\nIsključene ruske firme\n Kompanije iz 27 zemalja članica EU-a, kao i iz Albanije, Bosne i Hercegovine, Kosova, Sjeverne Makedonije, Gruzije, Moldavije, Crne Gore, Srbije i Ukrajine mogu registrirati svoje potrebe za plinom na online platformi do 2. maja.\n Globalni dobavljači tada mogu podnositi svoje ponude od 9. maja. Firme u ruskom vlasništvu ili pod njihovom kontrolom isključene su iz programa, rekao je neimenovani dužnosnik EU-a. Kompanije koje učestvuju nisu obavezne kupovati ni prodavati plin putem platforme.\nPredviđeno je da će se konkursi za evidentiranje potreba za plinom kroz idućih 12 mjeseci provoditi svaka dva mjeseca.', 'Njemački proizvođač lijekova i pesticida Bayer je izvijestio o padu dobiti i prihoda u prvom tromjesečju i upozorio da očekuje slabije rezultate u cijeloj 2023. godini.\n Prilagođena dobit prije kamata, poreza i amortizacije (EBITDA) u prvom se tromjesečju smanjila za 14,9 posto, na 4,47 milijardi eura. Prihod grupe smanjen je dva posto, na 14,4 milijarde eura, javlja Hina.\n Lošije rezultate kompanija uglavnom pripisuje\xa0slabijoj prodaji najprodavanijeg lijeka Xarelto no što su očekivali.\n Prihod od prodaje lijeka protiv zgrušavanja krvi smanjio se za 13,2 posto jer su veliki konkursi za nabavu u Kini uticali na cijenu.\nPadaju cijene herbicida\n U ovoj godini očekuju poslovne rezultate vjerovatno na donjoj granici ciljanog raspona zbog viših troškova i pada cijena herbicida na bazi glifosata.\n U 2022. Bayerova prodaja\xa0herbicida poskočila je za 44 posto nakon što je uragan Ida naškodio konkurentskim proizvođačima, a ograničenjima pogođeni kineski dobavljači nisu uspjeli nadoknaditi manjak.\n Budući su se konkurenti ove godine vratili na tržište,\xa0cijene herbicida padaju.\n “Sve u svemu, očekujemo da će ciljani rezultati biti na donjoj granici naših smjernica”, rekao je izvršni direktor Werner Baumann.\nPrigušena očekivanja prodaje u segmentu poljoprivrede\n Kao razlog navodi značajno smanjena očekivanja cijena koje kompanija može utvrditi za proizvode na bazi glifosata.\n Prihod od tih proizvoda vjerojatno će ove godine pasti za oko 1,7 milijardi eura, rekli su u Bayeru pri predstavljanju rezultata. Do sada su očekivali pad prihoda za 900 miliona eura.\n Prilagođena godišnja EBITDA bit će blizu donje granice ranijeg ciljanog raspona i iznosit će oko 12,5 milijardi eura, u usporedbi s 13,5 milijardi eura u 2022, saopćila je kompanija.\nProjekcije odražavaju prigušena očekivanja prodaje u segmentu poljoprivrede, dok je ponovno potvrđen ciljani rast prodaje lijekova\xa0i proizvoda\xa0koji se prodaju direktno kupcima, uključujući lijekove bez recepta, sredstva za dezinfekciju i kozmetiku.', 'Njemačka ekonomija ne raste tako snažno kao njeni partneri, priznao je ministar finansija Christian Lindner.\n Tim riječima reagovao je na objavljivanje prognoza Međunarodnog monetarnog fonda (MMF), koje je opisao kao veoma oprezne, gdje se očekuje kako će se ulaskom u recesiju njemački bruto domaći proizvod smanjiti za 0,1 posto u 2023. godini, prenosi Tanjug, pozivajući se na Reuters.\n “Neki naši partneri, naši prijatelji, naši konkurenti razvijaju se dinamičnije od Njemačke”, istakao je Lindner.\n Napomenuo je da će Berlin za nekoliko sedmica predstaviti svoje ažurirane prognoze, koje će biti više u skladu sa procjenama njemačkih ekonomskih instituta, objavljenim prošle sedmice. Prema njima, u 2023. godini očekuje se da njemačka privreda poraste za 0,3 posto, kao i da će izbjeći recesiju.\nUpozorenje MMF-a\n “Ovo upozorenje MMF-a o recesiji je razlog da ispitamo šta možemo da uradimo da ojačamo vlastitu ekonomsku i konkurentsku poziciju”, rekao je Lindner.\n Međunarodni monetarni fond je u izvještaju sa prognozama za svjetsku ekonomiju blago smanjio izglede za globalni rast za tekuću godinu, pošto su povećane kamatne stope usporile ekonomske aktivnosti i upozorava da bi dalja previranja u finansijskom sistemu mogla smanjiti proizvodnju na nivo blizu recesije.\nMMF je prognozirao rast od 0,8 posto za eurozonu, ali je za neke velike ekonomije iznio lošije prognoze, uključujući Njemačku, za koju se sada predviđa smanjenje.', 'Prosječna mjesečna isplaćena neto plaća zaposlenih u Bosni i Hercegovini u februaru 2023. godine iznosila je 1.211 konvertibilnih maraka (620 eura), što pokazuje nominalan rast za 0,2 posto, a realno je manji za 0,2 posto u odnosu na januar 2023. godine.\n Prosječna mjesečna isplaćena neto plaća u februaru 2023. u odnosu na isti mjesec prošle godine nominalno je viša za 14,4 posto. Za isti taj period realni indeks je iznosio 1,3 posto, prenosi Fena.\n Prema podacima Agencije za statistiku BiH, najviše prosječne neto plaće u februaru ove godine imali su zaposleni u finansijskoj i djelatnosti osiguranja (1.772 konvertibilne marke (907 eura)), zatim u djelatnosti informacije i komunikacije (1.731 konvertibilnu marku (886 eura)), te u proizvodnji i snabdijevanju električnom energijom, plinom, parom i klimatizaciji (1.705 konvertibilnih maraka (873 eura)).\nRast primanja u odnosu na prošlu godinu\n Najmanje prosječne neto zarade imali su radnici u djelatnosti pružanja smještaja, te pripreme i usluživanja hrane – 811 konvertibilnih maraka (415 eura)i u građevinarstvu – 884 konvertibilne marke (453 eura).\n Prosječna mjesečna bruto plaća u BiH u februaru je iznosila 1.863 konvertibilne marke (954 eura), što je nominalan rast za 0,1 posto, a realno je manji za 0,3 posto u odnosu na januar 2023. godine.\nNa godišnjem nivou, prosječna mjesečna bruto plaća u februaru 2023. u odnosu na isti mjesec lani bila je nominalno viša za 14,8 posto. Za isti taj period realni indeks je iznosio 1,7 posto.', 'Prosječna mjesečna neto plaća po zaposlenom u Bosni i Hercegovini u januaru je iznosila 1.209 konvertibilnih maraka (617 eura).\n U odnosu na mjesec ranije, nominalno je viša za 1,6 posto, a realni rast plaće iznosio je 1,1 posto, objavila je Agencija za statistiku BiH.\n Prosječna mjesečna isplaćena neto plaća za januar u odnosu na isti mjesec prošle godine nominalno je viša za 15,9 posto, a za isti taj period realni indeks je iznosio 15,4 posto.\n U djelatnosti pružanja usluga smještaja, pripreme i usluživanja hrane prosječna isplaćena neto plaća u januaru iznosila je 796 konvertibilnih maraka (407 eura), u građevinarstvu 893 konvertibilne marke (456 eura), a u trgovini na veliko i malo te popravci motornih vozila i motocikala 938 konvertibilnih maraka (479 eura).\nNajviše plaće u području informacija i komunikacija\n U području informacija i komunikacija prosječna januarska plaća iznosila je 1.727 konvertibilnih maraka (882 eura), u proizvodnji i snabdijevanju električnom energijom, gasom, parom i klimatizaciji 1.712 konvertibilne marke (874 eura), a u finansijskim i djelatnostima osiguranja 1.692 konvertibilne marke (864 eura).\n Prosječna mjesečna bruto plaća po zaposlenom u Bosni i Hercegovini za januar je iznosila 1.861 konvertibilnu marku (950 eura), što pokazuje nominalan rast za 1,6 posto, a realni rast je 1,1 posto u odnosu na decembar prošle godine.\nProsječna mjesečna isplaćena bruto plaća za januar u odnosu na januar prošle godine nominalno je viša za 16 posto, a za isti taj period realni indeks je iznosio 15,4 posto.', 'Na svjetskim tržištima cijene nafte su prošle sedmice blago porasle jer ih podržava nada trgovaca u jačanje potražnje iz Kine, no rast cijena je ograničen jer ih pritišće bojazan od bankarske krize i usporavanja rasta zapadnih ekonomija.\n Cijena barela na londonskom tržištu porasla je 2,8 posto – na 74,99 dolara, dok je na američkom tržištu barel poskupio 3,8 posto – na 69,26 dolara, javlja Hina.\n Tako su cijene nadoknadile dio gubitaka od prethodne sedmice, kada su potonule više od deset posto.\n Rast cijena najviše se zahvaljuje nadi trgovaca u ubrzanje rasta kineske ekonomije, najvećeg svjetskog uvoznika nafte, što bi trebalo ojačati potražnju.\nKineska potražnja kontinuirano raste\n Investicijska banka Goldman Sachs objavila je da potražnja Kine za svim kategorijama robe kontinuirano raste, pri čemu je potražnja za naftom premašila 16 miliona barela dnevno.\n Podršku cijenama pruža i slabljenje dolara jer time nafta postaje jeftinija za kupce u drugim valutama, pa zbog toga jača i potražnja.\n S druge strane, cijene su pod pritiskom zbog daljnjeg povećanja kamatnih stopa jer na taj način centralne banke u zapadnom dijelu svijeta nastoje suzbiti inflaciju.\n Prošle sedmice su kamate povećali američki Fed i Britanska centralna banka (Bank of England), za 0,25 postotnih bodova. Trgovci se nadaju da se bliži kraj ciklusu povećanja kamata, no to će zavisiti od kretanja inflacije.\nCijene nafte pale deset posto od početka godine\n U svakom slučaju, rast zapadnih ekonomija usporava, a taj će se trend zbog rasta troškova kreditiranja nastaviti, što znači da će potražnja za energentima oslabiti.\n Trgovci se plaše i da bi američka, ali i evropska ekonomija mogle uroniti u recesiju, ako se financijski problemi u nekim bankama preliju na druge, što bi moglo dovesti do bankarske krize.\nPosljednjih mjeseci cijene nafte kreću se u relativno uskom rasponu, no u odnosu na početak godine trenutno su u minusu više od deset posto.', 'U robnoj razmjeni Bosne i Hercegovine s inozemstvom izvoz je u periodu januar – april 2023. godine iznosio 5,8 milijardi konvertibilnih maraka (tri milijarde eura), što je za 1,8 posto manje nego u istom periodu 2022. godine, dok je uvoz iznosio 8,8 milijardi konvertibilnih maraka (4,5 milijardi eura), što je za 1,4 posto više nego u istom periodu prethodne godine.\n Pokrivenost uvoza izvozom je iznosila 65,9 posto, dok je vanjskotrgovinski robni deficit Bosne i Hercegovine iznosio tri milijarde konvertibilnih maraka (milijardu i po eura), pokazuju podaci Agencije za statistiku BiH.\n Izvoz u zemlje CEFTA-e je u četiri mjeseca 2023. godine iznosio 1,1 milijardu konvertibilnih maraka (565 miliona eura), što je za 0,5 posto više nego u istom periodu 2022. godine, dok je uvoz iznosio 1,01 milijardi konvertibilnih maraka (520 miliona eura), što je za 5,6 posto manje nego u istom periodu lani.\n Pokrivenost uvoza izvozom u zemlje CEFTA-e je iznosila 108,9 posto.\n Izvoz u zemlje Evropske unije u periodu januar – april 2023. je iznosio 4,3 milijarde konvertibilnih maraka (2,2 milijarde eura), što je za 1,8 posto manje nego u istom periodu 2022. godine, dok je uvoz iznosio 5,2 milijardi konvertibilnih maraka (2,7 milijarde eura), što je za 6,6 posto više nego u istom periodu prethodne godine.\nPokrivenost uvoza izvozom u zemlje EU-a je iznosila 82,1 posto, podaci su Agencije za statistiku BiH koje je prenijela Fena.', 'Predsjednik njujorškog FED-a John Williams izjavio je kako era niskih neutralnih kamatnih stopa u svijetu, uprkos inflaciji zbog pandemije korona virusa, i dalje traje\n Neutralna ili prirodna kamatna stopa, poznata kao R-Star, ne usporava i ne stimulira privredu, prenosi Tanjug, pozivajući se na Reuters.\n Williams, glavni intelektualni tvorac koncepta R-Star, rekao je da će njujorški FED od danas ponovo izdavati procjenu neutralne kamatne stope i ažurirati je na kvartalnom nivou.\n Prije pandemije je indeks R-Star bio nizak, što je omogućavalo FED-u da drži referentnu kamatnu stopu na relativno niskom nivou.\nUdarac globalnoj ekonomiji\n Njujorški FED je krajem 2020. godine prestao s objavljivanjem ovog indeksa zbog pandemije, koja je izazvala visoku inflaciju i zadala udarac globalnoj ekonomiji.\n Era veoma niskih neutralnih kamatnih stopa i dalje traje, nema dokaza da se ona završava, kazao je Williams na skupu u Washingtonu.\n Williams procjenjuje da je R-Star u prvom kvartalu 2023. godine bio oko 0,5 posto, što je slično kao u periodu prije početka pandemije.\n Nakon prvog kvartala pala je malo ispod nule, dodao je predsjednik njujorškog FED-a.\nWilliamsovi komentari sugeriraju da bi FED nakon obaranja trenutno visoke inflacije mogao nakon nekog perioda vratiti se niskim referentnim kamatnim stopama.', 'Privatizacija ili dokapitalizacija HEP-a?\n Hrvatska vlada izabrala je dokapitalizaciju i zajam u ukupnom iznosu 900 miliona eura kako bi Hrvatska elektroprivreda nastavila nesmetano raditi.\nTa se državna energetska kompanija našla u gubicima jer je, po nalogu Vlade, građanima i ugroženim poduzetnicima posljednjih godinu dana prodavala povoljniju struju i plin.', 'Proljetni sastanci Međunarodnog monetarnog fonda (MMF) i Grupacije Svjetske banke 2023. godine počeli su suočavajući se s globalnim izazovima koji proističu iz visoke inflacije i sporog ekonomskog rasta, javlja Anadolija.\n “Tri godine otkako je počela pandemija korona virusa, neizvjesnosti i rizici i dalje opterećuju globalnu ekonomiju”, poručili su u zajedničkoj izjavi izvršna direktorica MMF-a Kristalina Georgieva i predsjednik Grupacije Svjetske banke David Malpass.\n Naveli su da “inflacija, kriza troškova života i sporiji rast utiču na sve nas, ali posebno štete siromašnima i najugroženijima“.\nVisok dug koči zemlje u razvoju\n Rekli su da rekordno visok dug koči zemlje u razvoju, dok posljedice klimatskih promjena prijete egzistenciji širom svijeta.\n “Povrh svega toga, ruski rat u Ukrajini i geopolitička fragmentacija čine međunarodnu koordinaciju još izazovnijom”, dodali su u zajedničkoj izjavi.\nProljetni sastanci 2023. godine traju do nedjelje u Washingtonu.', 'Cijene nafte potonule su na međunarodnim tržištima na najniži iznos od kraja marta, zbog slabih ekonomskih pokazatelja iz Kine, očekivanja povećanja kamatnih stopa američkog Feda i Evropske centralne banke te velike ponude.\n Cijena barela na londonskom je tržištu u odnosu na prethodno zatvaranje pala 2,41 dolar – na 76,90 dolara. Barel je na američkom tržištu izgubio 2,49 dolara i njime se trgovalo po 73,17 dolara, javlja Reuters.\n Tržište je zanemarilo vijest da je u aprilu pala proizvodnja nafte Organizacije zemalja-izvoznica nafte (OPEC), a veću pažnju obratilo na zemlje pod sankcijama, Rusiju i Iran, koje su nastavile pronalaziti tržište za svoju sirovu naftu.\n Iranska proizvodnja nafte premašila je tri miliona barela dnevno. Iran je 2021. u prosjeku crpio 2,4 miliona barela, a pod sankcijama je SAD-a od 2018. godine.\nOčekivano povećanje kamatnih stopa\n Cijene nafte također su se našle pod pritiskom kineskih službenih podataka objavljenih u nedjelju, koji su pokazali da je proizvodna aktivnost u najvećem svjetskom uvozniku sirove nafte u aprilu neočekivano pala.\n Nejasni ekonomski izgledi u drugim dijelovima svijeta također su doprinijeli padu cijena nafte.\n Ulagači će smjernice dalje tražiti od očekivanih povećanja kamatnih stopa centralnih banaka koje se bore protiv inflacije, koji bi mogli usporiti ekonomski rast i smanjiti potražnju za energijom.\nOčekuje se da će američki Fed u srijedu kamatne stope povećati za 0,25 postotnih bodova. Također se očekuje da će i ECB podići stope na redovnom sastanku u četvrtak.', 'Globalne cijene hrane pale su za 20,5 posto u odnosu na njihov maksimum prije godinu dana, objavila je u petak Organizacija za hranu i poljoprivredu Ujedinjenih naroda (FAO).\n “Indeks cijena hrane je pao 12. uzastopni mjesec u martu i u prosjeku iznosio 126,9 poena, što je za 2,1 posto manje u odnosu na prethodni mjesec i 20,5 posto ispod svog maksimalnog nivoa iz marta 2022, uslijed veće ponude, smanjene potražnje za uvozom i proširenja Crnomorske inicijative za žito”, navodi se u saopštenju, prenosi Tanjug.\n Indeks cijena žitarica\xa0 opao je za 5,6 posto u odnosu na februar, pri čemu su međunarodne cijene pšenice pale za 7,1 posto, pod pritiskom snažnog prinosa u Australiji, poboljšanih uvjeta usjeva u Evropskoj uniji, visokim zalihama iz Ruske Federacije i tekućim izvozom iz Ukrajine.\n U saopštenju FAO se dodaje da su svjetske cijene kukuruza pale su za 4,6 posto, dijelom zbog očekivanja rekordne žetve u Brazilu, dok su cijene riže pale za 3,2 posto.\n Indeks cijena biljnog ulja u prosjeku je tri posto niži u odnosu na prethodni mjesec i 47,7 posto ispod nivoa iz marta 2022. godine, pošto su velike svjetske zalihe i smanjena globalna uvozna potražnja smanjili kotacije soje, uljane repice i suncokretovog ulja. S druge strane, rast cijena palminog ulja, poslejdica je nižih nivoa proizvodnje u jugoistočnoj Aziji zbog poplava i privremenih ograničenja izvoza koje je uvela Indonezija.\nPovećanje cijena\n “Povećanje cijena je uglavnom rezultat zabrinutosti zbog smanjene globalne dostupnosti šećera u sezoni 2022/23, nakon opadajućih perspektiva proizvodnje u Indiji, Tajlandu i Kini. Međutim, pozitivni izgledi za usjeve šećerne trske u Brazilu, ograničili su pritisak na povećanje svjetskih cijena šećera”, saopštila je ta organizacija.\n FAO indeks cijena mliječnih proizvoda opao je za 0,8 posto u martu, pri čemu su cijene putera skočile zbog veće uvozne potražnje, dok su cijene sira pale zbog većih zaliha kod vodećih izvoznika.\n Nasuprot tome, indeks cijena šećera porastao je za 1,5 posto od februara na najviši nivo od oktobra 2016. godine, odražavajući zabrinutost zbog opadanja proizvodnje u Indiji, Tajlandu i Kini. Pozitivni izgledi za žetvu šećerne trske u Brazilu ograničili su pritisak na povećanje cijena, kao i pad međunarodnih cijena sirove nafte, što je smanjilo potražnju za etanolom.\n FAO indeks cijena mesa je blago porastao, za 0,5 posto. Međunarodne kotacije goveđeg mesa su porasle, pod utjecajem rasta internih cijena u Sjedinjenim Američkim Državama, dok su cijene svinjskog mesa porasle zbog povećane potražnje u Evropi uoči praznika.\n Uprkos izbijanju ptičjeg gripa u nekoliko velikih zemalja izvoznica, svjetske cijene živinskog mesa pale su deveti mjesec zaredom zbog smanjene globalne potražnje za uvozom.\nPonuda i potražnja žitarica\n “Iako su cijene pale na globalnom nivou, one su i dalje veoma visoke i nastavljaju da rastu na domaćim tržištima, što predstavlja dodatne izazove za sigurnost hrane. Ovo se posebno odnosi na zemlje u razvoju koje uvoze hranu, gdje je situacija pogoršana depresijacijom njihovih valuta u odnosu na američki dolar ili euro i rastućim teretom duga”, naglasio je glavni ekonomista FAO Maximo Torero.\n U Izvještaju o ponudi i potražnji žitarica, koji je također objavljen u petak, FAO je povećao\xa0 prognozu za svjetsku proizvodnju pšenice u 2023. godini, koja je sada određena na 786 miliona tona, što bi bilo 1,3 posto ispod nivoa iz 2022. i drugi najveći ostvareni rezultat. U Aziji se očekuju skoro rekordne posijane površine, dok suhi uvjeti utiču na sjevernu Afriku i južnu Evropu.\n FAO je također podigao prognoze za svjetsku proizvodnju žitarica za ovu godinu iznosi 2.779 miliona tona, što je za 0,7 posto manje u odnosu na 2021/22. Očekuje se da će svjetske zalihe žitarica do kraja sezone 2022/2023 pasti za 0,3 posto sa početnih nivoa na 850 miliona tona.\n Predviđa se da će se svjetska trgovina žitaricama u 2022/23. godini smanjiti za 2,7 posto sa nivoa 2021/22. na 469 miliona tona.\n Pad uglavnom odražava očekivanja smanjenja trgovine krupnim žitaricama, dok se očekuje rast globalne trgovine pšenicom.\nPredviđa se da će međunarodna trgovina rižom 2023. godine opasti za 5,2 posto ispod rekordno visokog nivoa iz 2022. godine.', 'Ruska agresija na Ukrajinu koja je počela u februaru 2022. godine izazvala je velika poskupljenja nafte i naftnih derivata, što je rezultiralo lančanim poskupljenjima svih životnih namirnica.\n Ruska invazija na Ukrajinu posebno je poremetila globalna poljoprivredna tržišta 2022. godine. Rusija i Ukrajina bile su među glavnim izvoznicima pšenice, kukuruza, uljarica, posebno suncokreta, ali i gnojiva do početka rata.\n Podaci Eurostata pokazuju da je došlo do naglog povećanja cijena u poljoprivredi u svim tromjesečjima 2022. godine s vrhuncem u drugom i trećem tromjesečju. Međutim, tokom četvrtog tromjesečja prošle godine uočeno je blago usporavanje rasta cijena i poljoprivrednih proizvoda.\n Između četvrtog tromjesečja 2021. i četvrtog tromjesečja 2022. prosječna cijena poljoprivrednih proizvoda u Evropskoj uniji u cjelini znatno je porasla (za 26 posto) za istu korpu proizvoda.\n Međutim, to je predstavljalo nižu stopu povećanja u usporedbi sa stopom promjene iz prethodnog tromjesečja (+30 posto između trećeg tromjesečja 2021. i trećeg tromjesečja 2022). Posebno snažan rast cijena zabilježen je kod jaja (+64 posto), svinjskog mesa (+52 posto) i maslina (+51 posto).\nTroškovi veći za 27 posto\n Tokom istog razdoblja, prosječna cijena dobara i usluga koje se troše u poljoprivredi, odnosno troškova koji nisu povezani s ulaganjima, za EU u cjelini porasla je za 27 posto, što je niža stopa od porasta zabilježenog između trećeg tromjesečja 2021. i trećeg tromjesečja 2022.\n Unutar ove kategorije troškova značajna poskupljenja bilježe gnojiva i poboljšivači tla (+55 posto), energenti i maziva (+41 posto) te stočna hrana (+29 posto).\n Ova informacija proizlazi iz podataka o indeksima poljoprivrednih cijena koje je nedavno objavio Eurostat.\n U svakoj zemlji Evropske unije, prosječna cijena troškova koji nisu povezani s ulaganjima i poljoprivredne proizvodnje porasla je između četvrtog tromjesečja 2021. i četvrtog tromjesečja 2022.\nCijene ostaju iste do kraja godine\n Najveće stope rasta prosječne cijene poljoprivredne proizvodnje u ovom razdoblju zabilježene su u Mađarskoj (+53 posto), Poljskoj (+44 posto) i Njemačkoj (+38 posto), dok su najniže stope rasta zabilježene na Malti (+4 posto), Francuskoj (+14 posto), te Kipru i Italiji (po 15 posto).\n Najveće stope rasta prosječne cijene troškova koji nisu povezani s ulaganjem zabilježene su u Litvaniji (+51 posto), Mađarskoj (+47 posto) i Slovačkoj (+39 posto). S druge strane, najniže stope porasta zabilježene su na Malti (+7 posto), Portugalu (+17 posto) i Luksemburgu (+20 posto).\n Iako još uvijek nema kompletnih i zvaničnih podataka o povećanju ili padu cijena prehrambenih proizvoda za prvo tromjesečje 2023. godine, ekonomski stručnjaci ističu kako su cijene na nivou otprilike onom iz posljednjeg tromjesečja prošle godine.\nPrema nezvaničnim projekcijama vodećih evropskih ekonomskih instituta, do kraja godine nas očekuje zadržavanje otprilike istog nivoa cijena. Blagi pad cijena moguć je tek početkom sljedeće godine.', 'Francuska vlada mogla bi upotrijebiti porezne mjere kako bi srezala dobit prehrambene industrije ako ne prihvati pregovore o visokim cijenama, rekao je ministar financija Bruno Le Maire.\n Rast cijena hrane u Francuskoj dosegao je proteklih mjeseci rekordnih 15 posto, uprkos pojeftinjenju sirovina, prenosi Hina.\n Prehrambena industrija ubire veliku dobit i mora ponovno pregovarati sa trgovcima i sniziti cijene, rekao je Le Maire.\nNagli rast cijena hrane\n “Ako se prehrambena industrija ne vrati pregovorima upotrijebit ćemo sve mjere koje su nam na raspolaganju, uključujući poreze, kako bismo oduzeli nepravedno stečenu dobit na grbači građana”, rekao je ministar.\n Cijene hrane u Francuskoj naglo su porasle nakon što su u redovnim godišnjim pregovorima u martu prehrambene kompanije i trgovci na malo dogovorili prosječno povećanje cijena od deset posto, nužno, kako su ustvrdili, da se pokriju viši troškovi proizvodnje.\nBudući da visoke cijene hrane potiču ukupnu inflaciju, Le Maire je u više navrata pozivao na ponovno otvaranje pregovora kako bi i potrošači osjetili globalni pad cijena sirovina.', 'Nova Fordova tvornica na zapadu američke savezne države Tennessee moći će proizvoditi do 500.000 električnih pickupa godišnje u punom kapacitetu, objavila je kompanija.\n Američki proizvođač automobila najavio je u septembru 2021. da će izgraditi i tvornicu baterija na parceli od 1.460 hektara u Stantonu, sjeveroistočno od Memphisa, javlja AP.\n Izgradnja na lokaciji BlueOval City počela je prošle godine. Ford planira pokrenuti proizvodnju električnog kamiona druge generacije kodnog naziva „Project T3“ do 2025. godine.\n Fordova tvornica za sklapanje i tvornica baterija koje vodi zajednička kompanija pod nazivom BlueOvalSK zapošljavat će najmanje 6.000 ljudi, uz investiciju od 5,6 milijardi dolara, naveli su predstavnici kompanije.\nPomoć u jačanju lokalne ekonomije\n BlueOvalSK će također izgraditi dvije tvornice baterija u gradu Glendale, u državi \xa0Kentucky, u investiciji vrijednoj 5,8 milijardi dolara. Očekuje se da će projekti stvoriti gotovo 10.800 radnih mjesta.\n Tvornica u državi Tennessee proizvodit će vozila sa neutralnim emisijama ugljika, uz korištenje obnovljive energije.\n Neki od ruralnih okruga te američke države, koji okružuju tvornicu, nadaju se da će to pomoći u jačanju njihove ekonomije.\n S ekonomijom koja se uglavnom zasniva na poljoprivredi, u okrugu Haywood se stanovništvo smanjilo za 4,9 posto na 17.864 ljudi od 2010. do 2020. godine, što je jedan od 14 okruga u kojima je smanjen broj stanovnika, pokazali su podaci popisa.\nOčekuje se da će tvornica dovesti i mala i velika poduzeća na to područje, uključujući hotele, restorane, zdravstvene ustanove i dobavljače za tvornicu. Vrijednosti nekretnina bi također mogle porasti, prenosi Tanjug.', 'Na svjetskim tržištima cijene nafte su prošle sedmice porasle, nakon gotovo jednomjesečnog pada, no trgovalo se nesigurno zbog usporavanja rasta zapadnih ekonomija, što će oslabiti potražnju za „crnim zlatom“.\n Cijena barela na londonskom tržištu porasla je prošle sedmice 1,9 posto – na 75,58 dolara, dok je na američkom tržištu barel poskupio 2,3 posto – na 71,69 dolara, prenosi Hina.\n Polovinom sedmice cijene su rasle zahvaljujući vijestima da bi u narednih nekoliko dana demokrati i republikanci u SAD-a mogli postići dogovor o povećanju državnog zaduživanja, pa bi Kongres iduće sedmice mogao podržati taj dogovor. No, to se do petka, ipak, nije dogodilo, pa su toga dana cijene nafte izgubile dio prethodnih dobitaka. Ako se do 1. juna u Kongresu ne postigne dogovor, savezne vlasti neće moći financirati rad dijela državnih institucija.\nCijena nafte u padu od početka godine\n S druge strane, cijene podržava nada trgovaca da će se zbog ubrzanja oporavka ekonomije potražnja u Kini povećavati do kraja godine. To bi trebalo nadoknaditi slabost potražnje zbog usporavanja rasta zapadnih ekonomija.\n No, pitanje je koliko će usporiti rast zapadnih ekonomija i hoće li se izbjeći recesija, s obzirom na to da će zbog visoke inflacije centralne banke zapadnih zemalja vjerovatno nastaviti s povećanjem kamata.\n Tako je prošle sedmice nekoliko dužnosnika Američke centralne banke poručilo da inflacija ne popušta dovoljno brzo i da je moguće daljnje podizanje kamatnih stopa.\n „Mogućnost dodatnog povećanja kamatnih stopa u SAD-u potpiruje strah od slabije potražnje“, pišu analitičari Nacionalne australske banke u osvrtu na situaciju na tržištima.\nUprkos prošlosedmičnom rastu cijene nafte su i dalje u znatnom minusu od početka godine – više od deset posto.', 'Komisija švicarskog Parlamenta istražit će propast banke Credit Suisse i njeno preuzimanje od multinacionalne investicione banke UBS, objavili su lokalni mediji, pozivajući se na zvaničnike iz Gornjeg doma Parlamenta.\n Vijeće kantona Švicarske podržalo je formiranje parlamentarne istražne komisije, objavila je državna televizija SRF, prenosi Tanjug, pozivajući se na Reuters.\n Ranije je objavljeno da će UBS, čije je sjedište u Švicarskoj, osigurati bezuslovno antimonopolsko odobrenje Evropske unije za planirano preuzimanje Credit Suissea, čime se banka približila završetku posla.\nSpajanje osmislile švicarske vlasti\n UBS je pristao kupiti švicarsku banku za tri milijarde švicarskih franaka (3,08 milijardi eura) u zalihama.\n Kupac bi trebao preuzmeti i do pet milijardi franaka (5,13 milijardi eura) gubitaka Credit Suissea, u spajanju koje su osmislile švicarske vlasti kako bi bila izbjegnuta veća previranja koja potresaju tržište u svjetskom bankarstvu.\nI UBS i duplo manji po imovini Credit Suissea u grupi su od 30 svjetski sistematski važnih banaka, a propast švicarske banke odrazila bi se na cijeli finansijski sistem.', 'Međunarodni monetarni fond (MMF) je saopćio da će svjetska privreda doživjeti jedan od najslabijih perioda rasta u posljednjih nekoliko desetljeća i da će rast biti manji od tri posto 2023. godine.\n “Uprkos čvrstini tržišta rada i potrošačke potrošnje u većini naprednih ekonomija, kao i oporavku povezanom s ponovnim otvaranjem Kine, očekujemo rast od manje od tri posto za 2023. godinu”, izjavila je generalna direktorica MMF-a Kristalina\xa0 Georgieva pred diplomatama u Washingtonu, prenosi Beta.\n Prethodni izvještaj MMF-a o svjetskoj ekonomiji, krajem januara, već je predviđao rast od 2,9 posto u 2023. godini.\n Georgieva je dodala da će takav rast od oko tri posto biti narednih pet godina.\nJavni dug porastao u cijelom svijetu\n Generalna direktorica MMF-a je rekla da prioritet treba ostati borba protiv inflacije.\n Izrazila je zabrinutost zbog stanja javnih finansija u većini zemalja, pošto je javni dug porastao skoro svuda u svijetu, pod dejstvom pandemije korona virusa, a potom i zbog posljedica ruske invazije na Ukrajinu.\nPrema njenim riječima, izazovi na koje treba odgovoriti su značajni, posebno da bi se omogućila ekološka tranzicija zemalja u razvoju, čije se potrebe procjenjuju na 1.000 milijardi dolara godišnje u narednih nekoliko godina.', 'Američka ministrica finansija Janet Yellen izjavila je u utorak da bi neizvršenje duga izazvalo “katastrofu” u zemlji.\n “Od 1789. godine, Sjedinjene Američke Države su plaćale sve naše račune na vrijeme. Tako bi trebalo i ostati. Po mojoj procjeni, i svih ekonomista, neizvršenje duga bi proizvelo ekonomsku i finansijsku katastrofu” rekla je Yellen u Sacramentu, prenosi Anadolija.\n Naglasila je da se ova ekonomska katastrofa može spriječiti.\n‘Jednostavno rješenje’\n “Rješenje je jednostavno: Kongres mora glasati za podizanje ili suspenziju ograničenja duga. To bi trebalo učiniti bez uvjeta. I ne bi trebalo čekati do posljednjeg trenutka. Vjerujem da je osnovna odgovornost lidera naše nacije da to urade”, rekla je ona.\n Posljednjih mjeseci više puta je pozivala Kongres da suspendira ili podigne limit duga kako bi se izbjeglo neizvršenje obaveza vlade.\n Američka ekonomija je 19. januara dostigla gornju granicu duga, a ministrica finansija navodi da preduzimaju vanredne mjere da bi izbjegli neizvršenje obaveza.\nGornja granica duga SAD-a povećana je 22 puta između 1997. i 2022. godine.\u200b\u200b\u200b\u200b\u200b\u200b', 'Međunarodni monetarni fond (MMF) poziva vlasti Bosne i Hercegovine na što brže provođenje reformi koje bi osigurale dugoročnu ekonomsku i finansijsku stabilnost te zemlje kojoj prijeti usporavanje ekonomskog rasta kao i visoka inflacija, potvrdili su u Sarajevu predstavnici te organizacije.\n Prema procjenama MMF-a, rast bruto domaćeg proizvoda (BDP) u Bosni i Hercegovini ove će godine iznositi svega dva posto, dok će inflacija biti šest posto.\n Alina Iancu, voditeljica misije za Bosnu i Hercegovinu u sjedištu MMF-a u Washingtonu, opisala je pred novinarima takvu inflaciju “neugodno visokom”, a projektirani rast BDP-a “izuzetno niskim” za potrebe zemlje.\n Srednjoročne prognoze rasta BDP-a su na nivou od, također, skromnih tri posto, što u MMF-u, također, smatraju apsolutno nedovoljnim.\n Upozorila je kako su rizici za Bosnu i Hercegovinu “veoma izraženi”, posebno zbog naglog usporavanja ekonomskih aktivnosti u Evropi, ali i zbog jačanja političkih napetosti u samoj zemlji te sve izraženijih finansijskih rizika.\nNužno podizanje kamatnih stopa\n To uključuje sve rastrošniju javnu potrošnju za kojom poseže država, ali posebno njeni entiteti, pri čemu se vlasti u bh. entitetu Republika Srpska pouzdaju kako će to uspjeti izdržati zahvaljujući pojačanom “skupom” zaduživanju na unutrašnjem kao i na vanjskim tržištima.\n Iancu je kazala kako MMF zbog toga poziva vlasti Bosne i Hercegovine da rade na obuzdavanju inflacije i koriste fiskalne instrumente za te svrhe kroz smanjenje trenutne potrošnje.\n Istakla je kako je podizanje kamatnih stopa nužno jer se moraju smanjiti razlike između tih stopa u eurozoni i Bosni i Hercegovini, jer je izvjesno da će kamatne stope na svjetskim tržištima i u narednim godinama ostati razmjerno visoke.\nOd Bosne i Hercegovine se očekuje i da hitno uspostavi fond za finansijsku stabilnost koji bi pomagao u eventualnoj krizi bankarskog sektora kao i da usvoji novi zakon o sprečavanju pranja novca i terorističkih aktivnosti te da se pripremi za mehanizam EU-a o graničnoj prilagodbi emisija ugljika.', 'Jedna od najvećih ruskih aviokompanija Utair s velikom mrežom u Sibiru mogla bi imati trećinu svojih helikoptera izvan pogona zbog teškoća u nabavci dijelova, priznao je generalni direktor kompanije Andrej Martirosov.\n Govoreći na sajmu avijacije u Moskvi, rekao je kako sankcije koje je Zapad uveo Rusiji poslije početka njene invazije na Ukrajinu pogađaju rusku ekonomiju.\n Ruski zvaničnici tvrdili su ranije da će ta zemlja moći naći zamjene za strane dijelove i druge proizvode, podsjeća AP.\nProblemi s održavanjem motora\n „Od helikoptera u cirkulaciji, flota bi mogla biti smanjena za 30 posto. Ovo je uglavnom zbog motora, kako za helikoptere strane proizvodnje tako i domaće helikoptere u kojima motori nisu domaće proizvodnje“, rekao je Martirosov.\nUtair je četvrta po veličini ruska aviokompanija koja ima više od 200 aviona i helikoptera i pruža, kako zakazane tako i charter letove. Saobraćaj joj je usmjeren ka velikim naftnim poljima i rudarskim područjima u Sibiru.', 'Na svjetskim tržištima cijene nafte su porasle i prošle sedmice, četvrte zaredom, jer se očekuje rast potražnje, najviše iz Kine, dok OPEC i njegovi saveznici ograničavaju proizvodnju.\n Cijena barela na londonskom tržištu porasla je prošle sedmice 1,5 posto – na 86,30 dolara, dok je na američkom tržištu barel poskupio 2,4 posto – na 82,50 dolara, prenosi Hina.\n Rast cijena četiri sedmice uzastopno nije zabilježen još od juna prošle godine, a posljedica je naznaka jačanja potražnje.\n Prošle je sedmice Međunarodna agencija za energiju (IEA) procijenila da će potražnja za naftom ove godine porasti za dva miliona barela dnevno i dosegnuti rekordne iznose od gotovo 102 miliona barela dnevno, najvećim dijelom zahvaljujući oporavku kineske potražnje nakon ukidanja Covid mjera.\n Ponuda bi se, po procjenama agencije, do kraja godine trebala smanjiti za 400.000 barela dnevno, s obzirom na očekivano povećanje ponude neovisnih proizvođača za milion barela dnevno, te smanjenje ponude iz OPEC-a za 1,4 miliona barela dnevno.\nOčekuju manju potražnju tokom ljeta\n Organizacija zemalja-izvoznica nafte (OPEC) procijenila je, u međuvremenu, da bi se potražnja tokom ljeta mogla smanjiti, ako povećane kamatne stope u SAD-u ometu uobičajenu ljetnu sezonu vožnje, a rafinerije u Kini ne pojačaju nabavu nafte.\n Podršku višim cijenama pružilo je i slabljenje dolara. To potiče potražnju za naftom jer jača kupovnu moć kupaca s drugim valutama.\n Kako se očekuje da će zbog popuštanja inflacijskih pritisaka u SAD-u američka centralna banka uskoro završiti ciklus povećanja kamata, vrijednost dolara prema košarici valuta prošle je sedmice pala peti put zaredom.\n Podršku cijenama pružio je i podatak koji najavljuje smanjenje proizvodnje nafte u SAD-u. Prema izvještaju kompanije Baker Hughes, broj aktivnih naftnih postrojenja pao je treću sedmicu zaredom, za dva, na ukupno 588 postrojenja, najnižu brojku od prošlog juna.\nZahvaljujući rastu četiri sedmice zaredom, sada su cijene nafte u plusu od početka godine. Na londonskom je tržištu cijena barela u odnosu na početak godine porasla 0,4, a na američkom 2,8 posto.', 'Vladajuća\xa0stranka italijanske premijerke Giorgie Meloni predstavila je u parlamentu nacrt zakona o odvajanju bankovnog poslovanja s građanima i kompanijama od investicijskog bankarstva, što bi iz temelja izmijenilo rad zajmodavaca.\n Prijedlog stranke Braća Italije (FdI) došao je nakon kolapsa američkog tehnološkog zajmodavca Silicon Valley Bank (SVB) te spašavanja Credit Suissa preuzimanjem od strane bankarskog konkurenta UBS-a, što je izazvalo strah od sistemske kreditne krize koja bi mogla dovesti do daljnjih propadanja banaka, javlja Reuters.\n Takav prijedlog bi de facto vratio na snagu zakon iz ‘30-ih godina prošlog stoljeća koji je odbačen u ’90-ima ukidanjem regulative bankovnog poslovanja.\n Kritičari u lijevim i desnim krugovima smatraju da je upravo povezivanje tradicionalnog i investicijskog bankarstva bilo glavni uzrok financijskih kriza u ovom stoljeću.\n Dozvola bankama koje posluju s građanima i kompanijama da se bave špekulativnom trgovinom „izuzetno je negativna\xa0za realno gospodarstvo i potkopava najelementarnije principe zaštite društvenih i etičkih temelja ekonomije”, piše u prijedlogu zakona stranke Braća Italije.\nPrijedlog već bio u parlamentu\n Prema nacrtu zakona koji je Reuters dobio na uvid, banke bi dobile rok od 12 mjeseci da reorganiziraju poslovanje i izaberu hoće li poslovati s građanima i kompanijama ili se baviti trgovinom financijskim proizvodima.\n Iza prijedloga, koji je 17. marta gotovo krišom predstavljen u donjem domu parlamenta,\xa0stoje šef vladajuće stranke u Zastupničkom domu Tommaso Foti i njegovih 14 stranačkih kolega, uključujući bivšeg ministra ekonomije Giulija Tremontija.\n Foti nije odmah odgovorio na upit da komentira tu informaciju.\n Stranka Braća Italije promovirala je gotovo identičan zakon već u prošlom sazivu parlamenta, kada je bila u opoziciji. Prijedlog je iznijela Meloni, ali nije prošao u nadležnom odboru pa nije ni stigao do zastupničkog doma.\nU SAD-u sličnu reformu bankarstva, utjelovljenu u prijedlogu da se ponovo uvede Glass-Steagallov\xa0zakon\xa0iz 1933. godine, predlagali su ljevičari\xa0u Demokratskoj stranci, poput senatorice Elizabeth Warren, napominje Reuters.', 'Tržište rada budućnosti. Kako ostati konkurentan u vrijeme munjevitog razvoja umjetne inteligencije?\nDok Njemačka gasi, a Finska pokreće nove reaktore, vraća li se nuklearna energija u Evropu na velika vrata?', 'Deficit ruskog državnog budžeta u prvom kvartalu 2023. dosegao je 43,8 milijardi dolara, pokazuju podaci Ministarstva finansija u vrijeme dok Moskva nastavlja nemilice trošiti, a prihodi od prodaje energenata oštro padaju, prenosi Hina pozivajući se na Reuters.\n U istom periodu prošle godine Rusija je imala višak od 14,3 milijarde dolara, ali su troškovi vojne kampanje u Ukrajini i zapadne sankcije na plin i naftu teško pogodili državnu blagajnu.\n Povećana proizvodnja oružja i ogromna državna potrošnja održavaju rusku ekonomiju živom, ublažavajući utjecaj zapadnih sankcija i omogućujući Moskvi da nastavi s kampanjom u Ukrajini.\n U samo četiri mjeseca ove godine, manjak je u aprilu bio 17 posto veći u odnosu na Vladine projekcije. Rashodi su u odnosu na 2022. porasli 26,3 posto, a prihodi pali za 22,4 posto.\nRizik od rasta inflacije\n Ministar finansija Anton Siluanov je nekoliko puta rekao da budžetski manjak ove godine neće biti veći od dva posto BDP-a, iako se s time ne slaže većina analitičara.\n Siluanov je nedavno rekao kako su za ostvarenje tog cilja ključni prihodi od prodaje nafte i plina koji su na godišnjem nivou pali 52,3 posto.\n Zbog pada prihoda i smanjenja deficita, Moskva je bila prisiljena prodavati međunarodne rezerve.\nCentralna banka, koja od septembra prošle godine drži kamatne stope na 7,5 posto, više je puta upozorila da budžetski manjak predstavlja rizik za rast inflacije, navode agencije.', 'Francuski predsjednik Emmanuel Macron najavio je da će Vlada Francuske izdvojiti dvije milijarde eura za smanjenje poreza za srednju klasu.\n „Tražio sam od vlade da osmisli prijedloge, za dvije milijarde eura, koji će se fokusirati na srednju klasu“, rekao je Macron u intervjuu za TF1.\n Prema njegovim riječima, tih dvije milijarde eura će biti dio plana budžeta do 2027. godine, ali se neće odnositi na smanjenje režija ili doprinosa.\n„Tražio sam od vlade da radi na tome, ali ne želim zatvarati vrata ovdje jer možda ima pametnih stvari koje treba uraditi u vezi sa režijama koje podmirujete i doprinosima koje plaćate kada ste zaposleni“, poručio je Macron građanima.', 'U Bosni i Hercegovini je prije rata radilo više od 900.000 radnika, većinom u industriji. Metaloprerađivački sektor bio je najzastupljeniji, sa 220.000 zaposlenih. Poslovni sistemi poput Željezare, UNIS-a ili Energoinvesta zapošljavali su više radnika nego cijeli metaloprerađivački sektor u entitetu Federacija BiH danas.\n Svi su radnici bili su članovi sindikata. Sindikati su bili masovni, finansijski jaki i uticajni, sa velikom imovinom koja je uključivala poslovne prostore, odmarališta, hotele. Umjesto privatnog, sistemski se gradilo društveno, što se koristi i dan-danas. Socijalna i zdravstvena zaštita, prema riječima ljudi koji su radili u to vrijeme, bila je na visokom nivou. Radnici su kroz organe upravljanja u preduzećima direktno odlučivali o svojoj sudbini.\nDruštveno postalo državno, pa nečije privatno\n „Dio privrednih kapaciteta je u ratu uništen. Odmah iza rata provučen je Zakon o privatizaciji preduzeća. Borci su nagrađeni certifikatima. Sretnici koji su imali stanarsko pravo, mogli su njima otkupiti stan. Ostali su svoje papire mogli jedino prodati, po cijeni koja je bila dva do tri posto od nominalne. Oni koji su imali novac, ratni profiteri ili gazde sa sumnjivim kapitalom i dobrim političkim vezama, certifikatima plaćenim sićom, pokupovali su dionice firmi u privatizaciji. Društveno, ono što je bilo svih građana, postalo je državno, da bi na kraju postalo nečije privatno“, kaže Kenan Mujkanović, predsjednik Sindikata metalaca Zeničko-dobojskog kantona.\nKenan Mujkanović\n Prema njegovim riječima, najgori vid privatizacije, ujedno i najrašireniji, bio je javni upis dionica. Mnogi su završili na birou, sa neuvezanim stažom, a firme otišle u stečaj i likvidaciju. Problem neuvezanog staža postoji i danas, a na njega, veli, ukazuje samo sindikat. Zakon o uvezivanju staža se „kiseli“ već osam godina, iako je njegovo donošenje bilo dio Reformske agende.\n Prema podacima za februar 2023. godine, u Federaciji BiH je zaposleno 537.200 radnika. U prerađivačkoj industriji radi 106.555 radnika, a u trgovini 97.079. To jasno ukazuje na drastično smanjenje broja industrijskih radnika, koji stvaraju novu vrijednost, kao i njihovog udjela u ukupnoj zaposlenosti, u korist trgovine i marži.\n „Firme koje su privatizovane, posebno veliki sistemi, u prosjeku imaju do deset puta manje radnika nego ranije. Gdje su radila petorica, sad radi jedan. Optimizacija poslovanja radi maksimiziranja profita. Plate većine radnika u realnom sektoru su sramno niske, s tim da ima i pozitivnih primjera, uglavnom firme sa ino kapitalom. Ugovori o radu na određeno vrijeme su pravilo. Sve ovo su aferimi novog, reformskog Zakona o radu koji je uticao negativno na socioekonomski položaj radnika. Prosječna neto plata u Federaciji BiH je prema posljednjim podacima iznosila 1.208 konvertibilnih maraka (617 eura). Međutim, prosječna neto plata radnika u prerađivačkom sektoru iznosi oko 820 konvertibilnih maraka (419 eura), što je manje od trećine potrošačke korpe“, kaže Mujkanović.\n Prema procjenama, 250.000 do 300.000 radnika u Federaciji BiH, u realnom sektoru, prima platu u rasponu od 596 do 820 konvertibilnih maraka (od 304 do 419 eura). Mujkanović je ustvrdio da većina poslodavaca može značajno povećati plate, ali ne žele. U 2022. godini u Federaciji BiH je profitabilno poslovalo 17.342 poslovnih subjekata ili 69 posto od ukupnog broja. Otvaren je profit od 4,8 milijardi konvertibilnih maraka (2,45 milijardi eura), 600 miliona konvertibilnih maraka (306,5 miliona eura) više nego godinu ranije.\n „Kada su u pitanju plate i materijalni status radnika, sindikati sigurno čine prevagu. Kroz nove kolektivne ugovore ili na drugi način osigurana su i povećana materijalna prava radnika i plate u firmama ArcelorMittal Zenica, Mann Hummel Tešanj, Željezara Zenica, Prevent FAD Jelah, Excel Maglaj. Novim ugovorima o radu povećane su i satnice radnika u Preis Usora, kao i Pobjedi Tešanj, u kojoj je nedavno zaključen novi kolektivni ugovor. Prosječna neto plata radnika se kreće u rasponu od 1.100 do 1.520 konvertibilnih maraka (od 562 do 776 eura), bez naknade za topli obrok, prijevoz, regres, 13. plate i ostalih naknada. Majstorske plate se u pojedinim firmama kreću u rasponu od 1.600 do 2.000 konvertibilnih maraka (od 817 do 1.022 eura), pa čak i više“, ukazuje Mujkanović.\nRadnici ArcelorMittala razočarani\n ArcelorMittal Zenica godinama je bio neprikosnoveni lider bh. izvoza, a u 2022. godini su bili drugi, iza kompanije Aluminij Industrija Mostar. Prema informacijama Sindikata ove kompanije, u 2022. godini ostvarili su prihod od milijardu i 55 miliona (539 miliona eura), a dobit je bila 43,3 miliona konvertibilnih maraka (22 miliona eura).\nArcelorMittal Zenica (Dani / Ustupljeno Al Jazeeri)\n Sindikat je prijavio kompaniju Federalnoj inspekciji rada zbog načina na koji je isplatila jednokratni dodatak na platu/bonus.\n „Radnici Mittala su jako razočarani. Poniženi smo načinom isplate bonusa. Od 2.350 uposlenih, bonus od 1.000 do 1.500 konvertibilnih maraka (od 511 do 766 eura) dobilo je nešto više od 600 radnika koji imaju tzv. posebne ugovore o radu. Svi smo doprinijeli ovom profitu koji je u 2022. godini u debelom plusu, a nagrađeni su pojedinci“, istakao je Rašid Fetić, predsjednik Sindikata ArcelorMittal Zenica.\n Objasnio je da je sam radio čitavu godinu, bez i jednog izostanka, a da nije dobio bonus. Takvh je, dodao je, mnogo njegovih kolega. Bilo je manje povreda na radu.\n Druga kompanija u metaloprerađivačkoj industriji po broju uposlenih u Zeničko-dobojskom kantonu je fabrika filtera Mann+Hummel BA Tešanj. Imaju trenutno 750 radnika.\n „Zaista imamo dobru saradnju sa poslodavcem. Imamo potpisan kolektivni ugovor koji godinama obnavljamo i unapređujemo. Generalno, situacija je zbog inflacije iz prošle godine teža, ali u kolektivnom ugovoru za 2023. godinu smo dogovorili povećanje plate od 16 posto kako bi u nekoj mjeri to kompenzovali“, kaže Dino Čamdžić, predsjednik Sindikata Mann+Hummel BA Tešanj.\nDino Čamdžić\n Posljednjih mjeseci rađena je procjena rizika na radnom mjestu. Prema njoj 28 je radnih mjesta sa povećanim rizikom, a 130 radnika od aprila imaju priznate otežane uslove rada i ostvaruju benefite u vidu uvećane plate za 10 posto i maksimalnih 30 dana godišnjeg odmora.\n U sasvim drugačijoj situaciji je Željezara Zenica koja je u stečaju od januara 2018. godine. Godine 1989. imali su 24.000 radnika, a danas ih je 80 koji uglavnom se bave čuvanjem imovine u vlasništvu firme.\n „Borimo se za puko preživljavanje. Najveći problem nam predstavlja uvezivanje staža. Prošle godine Federalna Vlada je dva puta odbijala naše prijave na javni poziv za dodjelu sredstava za uvezivanje radnog staža radnicima jer smo u stečaju. Koristimo sredstva od prodaje imovine da bi uvezali staž. Iako smo u vlasništvu Vlade Federacije BiH, nemaju baš osjećaja za nas“, rekao je Avdija Halilović, predsjednik Sindikata radnika Željezare.\n Dvanaest ljudi koji su stekli uslove za penziju u 2022. godini su na čekanju za ostvarivanje tog prava. Njih 15 trebalo bi ispuniti uslove u narednih nekoliko mjeseci. Tu je i više od 200 ljudi koji su radili u Željezari, a danas su na birou ili u drugim firmama, kojima nije uvezan staž za period od 2004. do 2018. godine.\n Halilović je naglasio da Vlada Federacije duguje 50 miliona konvertibilnih maraka (26 miliona eura) Željezari na konto prodaje firme Kuvajćanima (Kuvajtskoj investicionoj agenciji – KCIC) 1998. godine. Kuvajćani su kasnije prodali svoj udio kompanije Indijcima.\nPitanje opstanka društva u cjelini\n „Tužili smo Vladu Federacije BiH za taj dug. Prema prvostepenoj sudskoj presudi zakasnili smo sa tužbom. Kako neko može zakasniti sa traženjem svojih para? Posebno kad se zna da je dug priznat od revizorske kuće. Žalili smo se“, naglasio je Halilović.\n Zenička regija bila je centar metaloprerađivačke industrije u državi. Danas cijeli metalski sektor u Federaciji BiH upošljava manje od 30.000 radnika, gotovo deset puta manje nego prije rata. Ljudi koji vode sindikate u kompanijama u metaloprerađivačkom sektoru bore se za unaprijeđenje uslova rada i boljeg standarda.\nDa su u nekim stvarima na dobrom putu govori podatak da su u prosjeku, plate radnika u firmama u kojima djeluju sindikalne organizacije u Zeničko-dobojskom kantonu posljednjih mjeseci povećane od 11 do 22 posto. A stvaranje što boljih uslova za ostanak radnika u ovoj zemlji ne bi trebao biti interes samo poslodavaca, ili sindikata, to je pitanje opstanka ovog društva u cjelini.', 'Portugalska vlada planira na šest mjeseci obustaviti naplatu poreza na dodanu vrijednost (PDV) na kupovinu 44 osnovne namirnice kako bi obuzdala visoku inflaciju, objavio je premijer Antonio Costa.\n Obustava naplate sastavni je dio sporazuma koji je vlada potpisala s proizvođačima i trgovcima, a cilj mu je stabilizacija cijena, rekao je Costa, prenosi dpa.\n Sporazum uključuje i financijske subvencije poljoprivrednicima i stočarima u visini 600 miliona eura.\n Vlada će na šest mjeseci obustaviti naplatu PDV-a na hljeb, tjesteninu, rižu, mlijeko, jaja, jogurt, sir, biljno ulje, maslac, meso i ribu, uz mogućnost prolongiranja mjere, rekao je portugalski premijer.\n Prijedloge mora usvojiti parlament u kojem Costina vlada ima većinu.\nHrana značajno skuplja\n Inflacija u Portugalu dosegla je prošlog mjeseca 8,2 posto i niža je za 0,3 postotnog boda nego u eurozoni. No, cijene hrane porasle su nedavno više od 20 posto. Stopa PDV-a za osnovne namirnice iznosi šest posto.\n Brojni građani teško spajaju kraj s krajem zbog znatno nižih plaća nego u drugim zemljama zapadne Evrope.\n Costa visoku inflaciju pripisuje u prvom redu ruskoj invaziji na Ukrajinu i upozorava da bi cijene mogle rasti i nakon što mjere stupe na snagu.\n„Niko ne zna koliko će dugo rat trajati, a sve dok traje, prijeti opasnost daljnjeg rasta troškova proizvodnje“, upozorio je portugalski premijer.', 'Američko ministarstvo finansija objavilo je upozorenje kompanijama u toj zemlji o mogućem kršenju ograničenja cijene ruske nafte, koja se izvozi preko Istočnosibirskog pacifičkog naftovoda (ESPO) i luka u istočnoj Rusiji, prenosi Tanjug.\n Kancelarija za kontrolu strane imovine (OFAC), pri američkom ministarstvu finansija, upoznata je sa izvještajima da se sirova ruska nafta izvozi preko pacifičkih luka, kao što je Kosmino, po cijeni iznad granice od 60 dolara po barelu koju su Rusiji nametnule zapadne zemlje, kao i da su američke kompanije možda pružile usluge u tom procesu.\n OFAC je upozorio američke snabdjevače usluga u tom procesu da lica koja nisu iz SAD-a, a uključena su u izvoz ruske nafte, mogu dostaviti nepotpunu ili lažnu dokumentaciju ili koristiti druge obmanjujuće prakse, prenio je Reuters.\nOgraničene cijene\n OFAC je, također, preporučio američkim trgovačkim kompanijama da sačuvaju dokumenta koja pokazuju da su kupovale rusku naftu i naftne proizvode ispod ograničene cijene.\n Kompanije u zemljama članicama G7 i EU-a mogu da pružaju finansijske usluge, kao što su usluge prijevoza, osiguranja i finansiranja za rusku naftu i naftne proizvode, samo ako se prodaju ispod ograničene cijene.\nGrupa G7, EU i Australija uvele su od decembra prošle godine ograničenje cijene ruske nafte u okviru sankcija prema Rusiji zbog invazije na Ukrajinu.', 'Njemačka gubi ekonomsku moć, pored ostalog, i zato što ima problem sa sve starijim društvom i nedovoljnim brojem radnika, a odustajanje od plina, nafte i uglja utječe na rast cijena energije, saopćeno je u petak nakon istraživanja Univerziteta u Minhenu.\n Navodi se da se, umjesto najavljivane recesije, očekuje mali privredni rast od 0,3 posto, jer je zima bila blaga, a potrošnja energije manja od očekivane, prenosi Tanjug, pozivajući se na Deutsche Welle (DW).\n “Ekonomski pad u zimskoj polovini 2022/23. vjerovatno je bio manji nego što se strahovalo u jesen”, rekao je profesor na Ifo institutu za ekonomska istraživanja na Univerzitetu u Minhenu Timo Wollmershauser.\nIndustrija ima mnogo narudžbi\n Ifo institut pripada grupi od četiri vodeća njemačka ekonomska istraživačka instituta koji dva puta godišnje za vladu pripremaju prognozu privrednog razvoja, a ovog proljeća pridružio im se i jedan istraživački institut iz Austrije.\n Njihova predviđanja su važna za procjenu poreza, a samim tim i za kreiranje saveznog budžeta.\n Wollmershauser napominje da industrija ima mnogo narudžbi, iako opći uslovi nisu povoljni za poslovanje.\n “Trajni problemi s isporukom poluproizvoda, ekstremni skokovi cijena energenata i manjak radnika smanjili su proizvodne mogućnosti njemačke privrede i spriječili snažniji rast bruto domaćeg proizvoda [BDP]”, nabraja minhenski profesor.\nSrednjoročne prognoze nisu ružičaste\n Stručnjaci za 2024. godinu očekuju rast od 1,5 posto, ali to je još prilično nesigurna procjena, jer je mnogo nepoznanica i dodaju da geopolitičke napetosti ili niske temperature mogu u svakom trenutku ponovo izazvati rast cijena.\n “Opasnost od nestašice plina naredne zime još postoji”, kaže Wollmershauser.\n Poručuje da srednjoročne prognoze nisu ružičaste.\n“Prema našim procjenama, prosječna stopa rasta njemačke privrede biće tek oko pola posto krajem desetljećae”, najavljuje profesor.', 'Britanska ekonomija izbjegla je recesiju koja je rasla u posljednjim mjesecima 2022, prema službenim podacima koji su pokazali jačanje finansija domaćinstva zbog državnih subvencija za račune za energiju, ali i pada ulaganja kompanija.\n Budući da je ekonomija još uzdrmana visokom inflacijom i zabrinutošću zbog slabih izgleda za rast, bruto domaći proizvod (BDP) porastao je za 0,1 posto između oktobra i decembra nakon preliminarne procjene da nema rasta, izvještava Reuters.\n BDP u trećem tromjesečju je, također, revidiran kako bi pokazao smanjenje od 0,1 posto, što je manji pad nego što se u početku mislilo, objavio je Ured za nacionalnu statistiku (ONS).\nIspod nivoa iz 2019. godine\n Dva uzastopna kvartala smanjenja predstavljala bi recesiju.\n Uprkos poboljšanju, britanski ekonomski učinak ostao je 0,6 posto ispod nivoa koji je bio krajem 2019, što je čini jedinom ekonomijom članica G7 koja se nije oporavila od pandemije.\n Cijene kuća pale su u martu najbržom godišnjom stopom od finansijske krize, prema hipotekarnom kreditoru Nationwide.\nBanka Engleske prošle je sedmice povećala kamatne stope i ulagači su podijeljeni o mogućnostima novog povećanja u maju, prenosi Fena.', 'Kompanija LinkedIn, koja korisnicima nudi istoimenu profesionalnu društvenu mrežu za poslovne kontakte, u utorak je najavila da će ukinuti 716 radnih mjesta i ugasiti svoju aplikaciju Incareer, dostupnu u Kini, što je njen američki vlasnik Microsoft opravdao “žestokom konkurencijom” i “teškom makroekonomskom klimom”.\n Računarski div bio je jedna od rijetkih američkih internetskih kompanija koja je uspjela nametnuti društvenu mrežu u Kini uprkos cenzuri i strogim lokalnim propisima.\n Microsoft je Kinezima ponudio verziju svoje profesionalne mreže, pridržavajući se pritom, kroz zajedničko lokalno ulaganje, drakonskih mjera.\n Šef LinkedInea Ryan Roslansky rekao je da su ukidanja radnih mjesta nužna zbog racionalizacije poslovanja kompanije te da će se ubuduće više koristiti usluge vanjskih saradnika, piše AFP, a prenosi Hina.\n Kazao je i da će promjene rezultirati otvaranjem 250 novih radnih mjesta, a glasnogovornik LinkedIna je objavio da će se zaposlenici koji su izgubili radno mjesto u ovoj kompaniji moći takmičiti za nove pozicije.\n U 2021. je kompanija koja slovi kao lider za poslovne kontakte ukinula aplikaciju “LinkedIn” u kontinentalnoj Kini, kao razloge navodeći “izazovno operativno okruženje” i “povećane zahtjeve za usklađenje s lokalnim propisima”.\nLokalne aplikacije konkurencija LinkedInu\n Aplikacija je zamijenjena pojednostavljenom lokalnom verzijom nazvanom InCareer, koja je lokalnim stručnjacima omogućila da nastave pronalaziti i prijavljivati \u200b\u200bse za poslove, ali i da ostanu povezani sa svojom mrežom.\n “Nakon pažljivog razmatranja, donijeli smo odluku o gašenju InCareera od 9. augusta 2023.”, objavila je u utorak društvena mreža.\n “Uprkos prvobitnom uspjehu, InCareer se suočio sa žestokom konkurencijom i teškom makroekonomskom klimom, što nas je u konačnici navelo da odlučimo ukinuti svoje usluge” u Kini, objavio je LinkedIn.\n Mreža je posljednjih godina marginalizirana usred mnoštva inovativnih lokalnih aplikacija.\n Većina američkih internetskih multinacionalnih društvenih mreža, poput Facebooka, Twittera, Instagrama, YouTubea…, već je duže vrijeme blokirana u Kini, jer se ne uspijeva pridržavati\xa0strogih lokalnih zakona i ne uvijek jasnih pravila poslovanja.\n Tehnološki\xa0divovi su pod pritiskom da blokiraju sve neželjene sadržaje i teme koje se smatraju politički osjetljivima na internetu u ime društvene stabilnosti.\nLinkedIn se posljednjih godina našao na meti kritika zbog uklanjanja disidentskih računa i brisanja politički osjetljivih\xa0sadržaja sa svojih stranica.', 'Njemačka je predstavila nacrt reforme migracija koja, između ostalog, predviđa nove podsticaje za doseljenike iz zemalja van Evropske unije, a Berlin previđa da će moći privući 50.000 radnika iz zemalja Zapadnog Balkana na godišnjem nivou.\n “Postavljamo osnove za novi početak politike migracija”, saopćio je ministar finansija Njemačke Christian Lindner na Twitteru, dodavši da su u Njemačkoj dobrodošli svi kvalifikovani radnici koji mogu pomoći ekonomskom rastu zemlje, prenosi Tanjug, pozivajući se na Reuters.\n Dio reforme je i novi zakon o imigracijama koji želi da pomogne prije svega ljudima iz zemalja van EU-a koji žele da rade u Njemačkoj.\nManjak radne snage u zemlji\n Nakon ove reforme bi broj stranih radnika iz zemalja van EU-a mogao porasti za 60.000 na godišnjem nivou, navodi se u nacrtu zakona u koji je Reuters imao uvid.\n Nacrt zakona predviđa da stranci mogu da se zaposle u Njemačkoj na tri načina – ako ima univerzitetsku diplomu ili potvrdu o kvalifikaciji za rad koji priznaje ova zemlja, i ugovor sa poslodavcem, ako ima minimum dvije godine radnog iskustva u relevantnom sektoru i diplomu ili potvrdu o stručnom osposobljavanju (VET) ili ako imaju potencijal da nađu posao u toj zemlji.\nKabinet njemačkog premijera Olafa Scholza ovom reformom želi nadomijestiti manjak radne snage u zemlji, zaključuje britanska agencija. Zakonska regulativa za građane zemalja Zapadnog Balkana koji traže posao u Njemačkoj će biti produžena i neće isteći na kraju ove godine, kao što je bilo prvobitno predviđeno.', 'Indija i Rusija pregovaraju o sporazumu o slobodnoj trgovini, potvrdili su njihovi ministri, što će produbiti njihove trgovinske odnose koji su procvjetali otkako je pokrenuta agresija na Ukrajinu.\n Indijski ministar vanjskih poslova S. Jaishankar rekao je na skupu u New Delhiju da su dogovorili “prethodni sporazum”, a ruski ministar trgovine i industrije Denis Manturov najavio da će sporazum o slobodnoj trgovini garantovati bilateralna ulaganja.\n Indija nije direktno kritikovala rusku invaziju na Ukrajinu, koju Moskva smatra “posebnom vojnom operacijom”, i pozvala je na mirno rješenje sukoba dijalogom, piše Reuters.\n Rusija, tradicionalni opskrbljivač Indije vojnom opremom, prošli je mjesec postala i glavni indijski opskrbljivač sirovom naftom, istisnuvši Irak. Ukupan indijski uvoz iz Rusije povećao se u proteklih godinu dana gotovo četiri puta na 46,33 milijardi američkih dolara.\nSaradnja kao prije sankcija\n Moskva nastoji povećati uvoz mašina iz Indije kako bi poboljšala trgovinsku bilansu, rekao je Manturov.\n “Moramo pronaći nišu u proizvodima koje Indija može zamijeniti”, rekao je novinarima na margini skupa. “U civilnim projektima trebamo široku saradnju kakva je bila prije sankcija”.\n Reuters je u novembru pisao da Rusija želi uvesti više od 500 proizvoda iz Indije za ključne sektore, uključujući automobile, avione i vozove.\n Indija, također, želi smanjiti sve veći trgovinski deficit s Rusijom, koja je njen najveći opskrbljivač vojnom opremom i četvrto tržište za njene lijekove.\nJaishankar je rekao da bi indijska poduzeća mogla imati koristi od ruske tehnologije i da New Delhi radi na rješavanju pitanja plaćanja, certifikacije i logistike.', 'Glavni grad Albanije Tirana bio je domaćin foruma o održivosti regionalnog turizma. Zemlje regije pozvane su na saradnju kako bi zajedničkim radom iskoristile prirodne atrakcije i privukle turiste.', 'Evropska centralna banka (ECB) očekuje dva važna izvještaja koji će joj pomoći da donese ključnu odluku o visini kamatnih stopa, prenosi Tanjug.\n U ponedjeljak u 10 sati će biti objavljen kvartalni izvještaj ECB-a o bankarskim pozajmicama, prvi uvid u posljedice nedavnih previranja u finansijskom sektoru na rast kredita, prenosi Bloomberg.\n Eurostat će sat vremena nakon toga objaviti aprilsku stopu inflacije u eurozoni, koja će bitno uticati na odluku ECB-a o kamatnim stopama.\n ECB će saopštiti svoju odluku o visini kamatnih stopa u četvrtak 4. maja, a šefica ECB-a Christine Lagarde će se obratiti medijima u 14.45.\nPovećanje za 25 do 50 poena\n Stručnjaci pretpostavljaju da će kamatne stope biti podignute za 25 ili 50 baznih poena.\n Glavni ekonomista Axa grupe Gilles Moec smatra da je najvjerovatnije povećanje za 25 baznih poena, ali da rezultati izvještaja u utorak mogu da dovedu do značajnijeg povećanja.\n “Ako nas iznenade izvještaji o inflaciji i bankarskim pozajmicama, kamatne stope mogu da porastu i na 50 poena”, rekao je Moec.\n Sličnog mišljenja je i glavna ekonomistkinja za eurozonu pri Credit Suisse, Veronika Roharova.\n“Ako bi bazni indeks CPI bio blizu nule ili veći, to bi bio “snažan signal” ECB da ide na povećanje od 50 baznih poena“, kazala je Roharova.', 'Američki predsjednik Joe Biden izjavio je da su napredovali u borbi protiv inflacije te da je godišnja inflacija od ljeta pala za oko 30 posto.\n “Postižemo napredak u borbi protiv inflacije. Današnji podaci pokazuju da je godišnja inflacija pala za oko 30 posto od ljeta, na osnovu niske nezaposlenosti i stabilnog rasta”, rekao je Biden, napominjući da njihova borba protiv inflacije nije gotova, prenosi Anadolija.\nRast indeksa cijena osnovne lične potrošnje\n Troškovi za ličnu potrošnju u SAD-u porasli su za 0,2 posto u februaru, ispod tržišnih očekivanja, pokazuju podaci koje je objavilo američko Ministarstvo trgovine.\n Indeks cijena rashoda za ličnu potrošnju je, s druge strane, u istom periodu rastao za 0,3 posto mjesečno i pet posto na godišnjem nivou.\nIndeks cijena osnovne lične potrošnje, koji isključuje stavke hrane i energije, koje američke Federalne rezerve (Fed) smatraju pokazateljima inflacije, porastao je u februaru za 0,3 posto na mjesečnom nivou i za 4,6 posto na godišnjem nivou, usporavajući u odnosu na prethodnim mjesecima.', 'Njemačka nastavlja privlačiti građane izvan Evropske unije kako bi popunila praznine na tržištu rada, iako je u Centralnom registru stranaca krajem prošle godine bilo čak 351.000 ljudi s privremenim boravištem, što im omogućuje rad u toj zemlji.\n To je 56.000 ljudi više nego godinu ranije, što predstavlja porast od 19 posto, izvijestio je u četvrtak njemački Savezni ured za statistiku, prenosi Hina.\n Porast je bio znatno snažniji nego prethodnih godina, a broj registriranih migranata radnika u stalnom je porastu od 2010. godine.\n Dvije trećine prijavljenih državljana drugih zemalja bili su muškarci.\nUvjeti za plavu kartu EU-a\n Akademski stručnjaci s takozvanom plavom kartom za EU činili su najveću pojedinačnu grupu, ukupno 89.000 ljudi.\n Najviše ljudi u toj grupi dolazi iz Indije, njih 26.000, a slijede ih ljudi turskog i ruskog porijekla.\n Kako bi osoba dobila Plavu kartu EU-a mora imati završenu visoku stručnu spremu kao i konkretnu ponudu za posao u skladu s kvalifikacijama sa sigurnom minimalnom platom.\nNaglo je porastao i broj kvalificiranih radnika bez visokog obrazovanja.', 'Predsjednik Azerbejdžana Ilham Aliyev stigao je u četvrtak u službenu posjetu Bosni i Hercegovini.\n Prati ga delegacija s više od 100 članova, među kojima su i čelnici državne naftne kompanije.\n Ministar ekonomije Azerbejdžana Mikail Džabarov u srijedu je održao niz susreta s bh. dužnosnicima te razgovarao o konkretnim projektima i oblastima u kojima dvije države mogu sarađivati.\n Naglasak je na cestogradnji, farmaceutskoj industriji, energetici te ekonomskoj saradnji.\nRezerve energenata koje ima Azerbajdžan su značajne i tu zemlju pozicioniraju među nadolazeće energetske sile, što može iskoristiti i Bosna i Hercegovina.', 'Međunarodni monetarni fond (MMF) očekuje slabašan ekonomski rast i u idućih nekoliko godina, izjavila je izvršna direktorica Kristalina Georgieva, upozorivši da aktivnost usporava u 90 posto industrijskih zemalja, prenosi Hina.\n “Rast je i dalje historijski slab i bit će historijski slab i na srednji rok”, rekla je Georgieva.\n Za polovinu ovogodišnjeg rasta bit će ‘zaslužne’ Indija i Kina, navela je šefica MMF-a.\n U 90 posto industrijskih zemalja aktivnost usporava, a to vrijedi i za eurozonu gdje će kamatne stope pritisnuti potražnju, dodala je.\n MMF će objaviti proljetne redovne prognoze za ekonomiju idući utorak. U januaru je prognozirao da će svjetska ekonomija ove godine porasti za samo 2,9 posto zbog posljedica rata u Ukrajini i kontinuirano visoke inflacije.\nStroga monetarna politika\n U 2022. aktivnost je u svijetu porasla za 3,4 posto.\n Izgledi su ipak “manje sumorni” no što se očekivalo u oktobru, zaključio je tada MMF.\n “S obzirom na jačanje geopolitičkih napetosti i još visoku inflaciju, snažan je oporavak i dalje nedostižan”, naglasila je Georgieva.\n Pohvalila je strogu monetarnu politiku centralnih banaka, poručivši im da ustraju i nastave borbu protiv visoke inflacije.\nU osvrtu na probleme bankovnog sektora čelnica MMF-a je rekla da su “banke danas općenito jače i otpornije, a regulatori su u proteklim sedmicama reagirali iznimno brzo i koordinirano”.', 'Evropska unija je predložila da se uvedu nove sankcije kineskim kompanijama optuženim za prodaju opreme koja bi se mogla koristiti za proizvodnju naoružanja i podršku ruskoj ratnoj mašineriji, piše Financial Times.\n Navodeći podatke s kopije liste sankcionisanih preduzeća, britanski list prenosi da je u novom paketu sankcija navedeno sedam kineskih kompanija o kojima će razgovarati nadležni u EU, prenosi Reuters.\nEvropska komisija bez komentara\n Na listi su dvije kompanije iz Kine: 3HC Semiconductors i King-Pai Technology te dvije iz Hong Konga: Sinno Electronics and Sigma Technology, koje su već pod američkim sankcijama. Američke vlasti ih optužuju za snabdijevanje više poslovnih entiteta ruskog vojno-industrijskog kompleksa.\nEvropska komisija nije odmah odgovorila na zahtjeve za komentar.', 'Cijene nafte na svjetskom tržištu porasle su nakon što su neke zemlje grupe OPEC+ smanjile proizvodnju za više od milion barela dnevno.\n Međunarodna referentna cijena nafte tipa brent iznosila je jutros 84,08 dolara po barelu nakon rasta cijene za 5,24 posto, prenosi Anadolija.\n Američka referentna vrijednost West Texas Intermediate (WTI) trgovala se po cijeni od\xa079,68 dolara po barelu poslije rasta cijene za\xa05,29 posto.\nOPEC+ smanjio proizvodnju nafte\n Obje referentne vrijednosti porasle su za gotovo pet posto nakon što su tokom proteklog vikenda glavni proizvođači nafte iz Organizacije zemalja izvoznika nafte (OPEC) i saveznici, poznati kao OPEC+, objavili smanjenje mjesečne proizvodnje za 1,65 miliona barela dnevno do kraja godine.\n Moskva je u nedjelju objavila da će Rusija do kraja godine smanjiti proizvodnju nafte za 500.000 barela dnevno. U isto vrijeme, ograničenja proizvodnje najavili su i Saudijska Arabija, Kuvajt, Oman, Irak i Ujedinjeni Arapski Emirati.\nBloomberg piše kako će zbog toga ukupno na tržištu dnevno biti milion barela nafte manje.', 'Italijanske vlasti spremaju uredbu o dodjeli 7,8 milijardi eura za saniranje posljedica velike suše koja je pogodila tu zemlju.\n Ministar za energetsku sigurnost i zaštitu životne sredine, Gilberto Pichetto Fratin rekao je za La Stampu da je vlada posvećena definisanju akcija koje treba preduzeti sa već izdvojenim sredstvima i koja bi, prema početnoj procjeni, iznosila 7,8 milijardi eura.\n Prioritet za naredne mjesece je osiguravanje dovoljne količine vode za domaćinstva i firme, posebno one iz poljoprivrednog sektora, rekao je Pichetto Fratin.\n Prema njegovim riječima, mora se poboljšati efikasnost italijanske vodovodne mreže koja u pojedinim područjima ima curenje iz cjevovoda od više od 50 posto. Nacionalni prosjek gubitka vode iznosi 37 posto.\nStrah od nove suše\n Sedmice bez padavina tokom ove zime izazvale su zabrinutost u Italiji da bi se, nakon prošlogodišnje, mogla suočiti sa još jednom velikom sušom. Prema zvaničnim podacima, u Alpima je palo manje od polovine uobičajenih snježnih padavina, prenio je Reuters.\n U rijekama i jezerima značajno je opao nivo vode, objavila je ekološka grupa Legambiente, navodeći da Po, najduža italijanska rijeka, ima 61 posto manje vode od uobičajene količine za ovo doba godine.\nItalija je prošlog jula proglasila vanredno stanje za područja koja okružuju Po zbog najveće suše u posljednjih 70 godina.', 'Na svjetskim tržištima cijene nafte pale su i prošle sedmice, treće zaredom, pa su u jednom trenutku „zaronile“ na najniže vrijednosti u godinu i po dana, jer su centralne banke dodatno povećale kamate, što će usporiti rast ekonomija i potražnje za „crnim zlatom“.\n Cijena barela na londonskom tržištu pala je 5,3 posto – na 75,30 dolara, dok je na američkom tržištu barel pojeftinio 7,1 posto – na 71,34 dolara, javlja Hina.\n To je već treću sedmicu zaredom kako su cijene pale, što nije zabilježeno još od novembra prošle godine, pri čemu su u jednom trenutku bile na najnižim vrijednostima od kraja 2001. godine.\n Posljedica je to zabrinutosti trgovaca u vezi potražnje, s obzirom da su prošle sedmice američka i evropska centralna banka ponovno povećale kamatne stope za 0,25 postotnih bodova. Tim zaoštravanjem monetarne politike, koje traje od početka prošle godine, centralne banke pokušavaju suzbiti inflaciju, što znači usporiti rast potražnje i ekonomije. I sve to donosi i slabljenje potražnje za naftom.\nCijene u značajnom minusu u odnosu na početak godine\n Zabrinutosti za potražnju posljedica su, također, krize nekoliko regionalnih američkih banaka, čija bi propast negativno utjecala na najveću svjetsku ekonomiju.\n „Umjesto fundamenata, prodajnu pomamu je prošle sedmice pokrenula zabrinutost za potražnju zbog rizika od recesije i napetosti u američkom bankarskom sektoru“, rekao je PVM-ov analitičar tržišta nafte Stephen Brennock.\n Trgovci su se nadali da će oporavak kineske ekonomije, nakon ukidanja restriktivnih covid mjera, podstaknuti potražnju za naftom. No, to se samo djelomično ostvarilo jer oporavak nije tako snažan kao što se očekivalo.\n Podršku tržištu pružaju i spekulacije o mogućem daljnjem smanjenju proizvodnje Organizacije zemalja izvoznica nafte (OPEC) i njezinih saveznica kako bi se uravnotežilo tržište i podržale cijene.\nNakon ovog pada, cijene nafte su u značajnom minusu od početka godine. Na londonskom tržištu cijena barela u odnosu na početak godine pala je gotovo 12, a na američkom oko 11 posto.', 'Njemačkoj će do 2060. godine nedostajati pet miliona radnika, proizlazi iz studije Instituta za istraživanje rada (IAB) koju prenose njemački mediji, javlja agencija Hina.\n “Studija pokazuje da će poslodavcima u godinama koje dolaze na raspolaganju stajati mnogo manje radnika”, rekao je Enzo Weber iz IAB-a, instituta koji djeluje u sklopu Savezne agencije za zapošljavanje u Nirnbergu.\n Do 2060. će se broj radnika na tržištu rada smanjiti za 11,7 posto sa sadašnjih 45,7 na 40,4 miliona. Pritom ove procjene uzimaju u obzir i rastući postotak starijih građana i žena koji ulaze u tržište rada kao i mjere koje bi trebale potaknuti useljavanje radne snage.\n “Ako želimo nešto učiniti protiv ovog trenda onda moramo dodatno ubrzati mjere poput integracije starijih i žena u tržište rada kao i useljavanja”, rekao je Weber.\nPovećanje nataliteta\n On je rekao da će u budućnosti pri useljavanju radne snage, koja trenutno prije svega dolazi iz drugih zemalja Evropske unije, biti potrebno osloniti se na radnike izvan EU-a.\n “Mi moramo ukloniti prepreke koje stoje na putu useljavanju radne snage iz trećih zemalja”, kazao je Weber.\n Novi zakon koalicijske Vlade, koji bi trebao olakšati useljavanje iz zemalja koje nisu članice EU-a, trenutno prolazi kroz parlamentarnu proceduru. No to, prema mišljenju ekonomista iz IAB-a, neće biti dovoljno.\n“Moramo povećati natalitet, a za to moramo stvoriti društvene uvjete koji će olakšati sklad između porodičnog i radnog života. U to spadaju faktori poput fleksibilnog radnog vremena kao i osiguravanja dovoljnog broja mjesta u vrtićima”, zaključio je Weber.', 'Američki dolar gubi svoj status rezervne valute brže nego što se pretpostavljalo, jer mnogi analitičari nisu uzeli u obzir drastično kretanje valute prošle godine.\n Udio dolara u globalnim rezervama smanjen je prošle godine deset puta brže od prosjeka posljednje dvije decenije, a nekoliko je zemalja tražilo alternative nakon ruske invazije na Ukrajinu koja je pokrenula sankcije, naveo je analitičar kompanije Eurizon Stephen Jen, prenosi Tanjug.\n Ako se posmatra kretanje valute, dolar je izgubio 11 posto tržišnog udjela od 2016. godine, što je dvostruko više od 2008. godine, navodi Bloomberg.\n “Dolar je 2022. godine doživio zapanjujući pad na tržištu kao rezervna valuta, vjerovatno zbog svoje slabe upotrebe usljed sankcija”, rekao je Jen.\n Kako mediji navode, prošle godine je indeks upotrebe dolara porastao čak 16 posto, pošto su sukobi u Ukrajini, podstakli rast globalne inflacije širenja rasta kamatnih stopa, što je utjecalo na pad tržišta obveznica i valuta.\nEksperimenti država\n Na kraju prošle godine, indeks je porastao za šest posto.\n Manje države eksperimentiraju sa “de-dolarizacijom”, dok Kina i Indija pokušavaju da internacionaliziraju svoje valute kako bi podmirili trgovinu, nakon što su SAD i Evropa isključili ruske banke iz globalnog finansijskog sistema za razmjenu poruka, poznatog kao SWIFT.\n Postoji i zabrinutost da bi dolar mogao postati trajno političko oruđe ili da se koristiti kao oblik ekonomskog državnog upravljanja, kako bi se izvršio dodatni pritisak na zemlje da provedu sankcije na Rusiju.\nAmerička valuta sada čini oko 58 posto ukupnih globalnih zvaničnih rezervi, što je manje u odnosu na 73 posto iz 2001. godine kada je bila nesumnjiva hegemonijska rezerva.', 'Međunarodni monetarni fond (MMF) pozvao je u petak Evropsku centralnu banku (ECB) da podiže kamatne stope do sredine 2024. godine, u sklopu napora da se obuzda visoka inflacija u Evropskoj uniji.\n MMF je pozvao i ministre finansija zemalja EU-a da provode strogu fiskalnu politiku, prenosi Tanjug.\n Šef evropskog odjeljenja MMF-a Alfred Kammer je najviše zabrinut zbog inflacije, koja je “porez na siromaštvo”.\n “Naša glavna preporuka je obuzdavanje inflacije, a to znači da moramo koristiti instrumente monetarne politike. ECB treba provoditi strogu politiku na duže vrijeme, procjenjujemo do sredine 2024. godine, da bi se oborila inflacija na željenih dva posto u 2025. godini”, rekao je Kammer.\nDržave trebaju prestati pomagati građane\n U martu 2023. godine inflacija u 20 zemalja EU-a koje koriste euro iznosila je 6,9 posto u odnosu na isti mjesec lani.\n Bazna inflacija je bila još veća i iznosila je 7,5 posto.\n ECB je od sredine 2022. godine do marta 2023. drastično povećao kamatne stope sa nule na 3,5 posto, ali malo ko je očekovao da će se ova politika nastaviti i nakon 2023. godine.\n Ministri finansija zemalja EU-a trebaju podržati napore ECB-a time što će provoditi strožiju fiskalnu politiku, dodao je Kammer.\n Zemlje EU-a nisu uspjele značajno smanjiti budžetske deficite zato što su produžile finansijsku podršku građana zbog visokih cijena energije.\nECB predlaže da sada, kada su cijene energije niže, vlade prestanu na taj način podržavati građane ili bar bolje usmjeriti pomoć.', 'Američka ministrica finansija Janet Yellen izjavila je da propast neke male banke može izazvati propast drugih manjih banaka, javlja Anadolija.\n “Neuspjeh male banke može pokrenuti utrku sa drugim bankama, a neuspjeh te banke može potom dovesti do sistemskog propasti”, rekla je Yellen pred Podkomitetom za finansijske usluge\xa0u američkom Senatu.\n Njeni\xa0komentari uslijedili su nakon iznenadne propasti Silvergate Banke, Silicon Valley Banke (SVB), Signature Banke i First Republic Banke, koje su propale u roku od samo nekoliko sedmica.\nZaštita zdravlja američke ekonomije\n “SVB je doživjela katastrofalan udarac, toliko ogroman da je preplavio likvidnost ove banke i izazvan je potencijal za strahovanje u mnogim drugim bankama”, rekla je\xa0Yellen te poručila:\n “Naš glavni prioritet je zaštita zdravlja američke ekonomije”, dodala je\xa0Yellen.\nMinistarstvo finansija, Federalne rezerve i Federalna korporacija za osiguranje depozita (FDIC) najavili su niz hitnih mjera u nedjelju nakon što su propasti američkih banaka zaprijetile širom finansijskom krizom.', 'Kina je ocijenila “neodgovornim” i “nerazumnim” izjave američke ministrice finansija Janet Yellen, koja je rekla da kreditne aktivnosti Pekinga ostavljaju zemlje u razvoju “zarobljene u dugovima”.\n Kineska vlada je poručila da su se problemi dugovanja u svijetu pogoršali zbog Washingtona, odnosno povećanja kamatnih stopa od strane Federalnih rezervi SAD-a, koje je Peking nazvao “stopom bez presedana”.\n “Ne prihvatamo nerazumne optužbe. SAD bi trebao preduzeti praktične akcije da pomogne zemljama u razvoju, umjesto da upire prstom u druge zemlje i daje neodgovorne komentare”, izjavo je glasnogovornik kineskog ministarstva vanjskih poslova Mao Ning, prenosi Tanjug.\nKreditiranje zemalja u razvoju\n Yellen je u obraćanju američkim kongresmenima ranije rekla da je “veoma zabrinuta zbog nekih aktivnosti Kine na globalnom nivou” i da se Peking angažuje u zemljama “na način koji ih ostavlja zarobljene u dugovima i ne promoviše ekonomski razvoj”.\n Prema njenim riječima, Washington naporno radi na suprotstavljanju utjecaju Kine u međunarodnim institucijama i na kreditiranju zemalja u razvoju.\n Peking je potrošio 240 milijardi dolara na “kredite za spašavanje” 22 zemlje u razvoju između 2008. i 2021. godine, pri čemu je iznos rastao posljednjih godina jer se više njih bori da otplati kredite utrošene na izgradnju infrastrukture u okviru inicijative “Pojas i put”, pokazala je nedavno objavljena studija, navodi Reuters.\n Kina pregovara o restrukturiranju duga sa pojedinim zemljama, uključujući Zambiju, Ganu i Šri Lanku, te je kritikovana zbog usporavanja cijelog procesa.\nKao odgovor, pozvala je Svjetsku banku i Međunarodni monetarni fond (MMF) da također ponude rješenja za otplatu dugova.', 'U milenijima u kojima su ljudi lutali Zemljom, u svijetu su se mijenjale brojne opskurne, čak i neobične valute.\n Vjeruje se da su drevne Maje koristile čokoladu za novac; trgovci na Salomonskim otocima preferirali su delfinove zube. Oni sa otoka Yap, barem oni s jakim leđima, težili su ka velikom kamenju.\n Britanska funta, najstarija globalna valuta koja se i danas koristi, bila je usidrila u globalnoj ekonomiji, sve do njenog pada početkom, sredinom i krajem 20. stoljeća.\n Danas je dolar taj koji dominira.\n Najveća svjetska ekonomija (vjerojatno) može štampati zelene novčanice po želji. Dolar je najrasprostranjenija rezervna valuta na svijetu i dominira globalnom trgovinom. Nafta se, koliko god Saudijska Arabija i Kina zadržale dah, još uvijek cijeni u dolarima. Većina drugih glavnih roba također. Kao i gotovo sve ostalo.\n Ipak, priča o dedolarizaciji visi u zraku.\n‘Odvojiti dedolarizaciju od kraja dominacije dolara’\n Podstaknute strahovima od američkih sankcija, čini se da Rusija i Kina ponovno pojačavaju napore za korištenje renminbija (RMB) (zvanični naziv za kinesku valutu, dok je juan njegova osnovna jedinica) u trgovini s partnerima, dok zemlje BRICS-a (Brazil, Rusija, Indija, Kina i Južna Afrika) razmatraju novu zajedničku valutu kao još jednu alternativu, piše portal Foreign Policy.\n “Svake večeri pitam se zašto sve zemlje moraju svoju trgovinu temeljiti na dolaru”, žalio se prošlog mjeseca brazilski predsjednik Luiz Inacio Lula da Silva.\n “Ko je odlučio da je dolar valuta nakon eliminacije zlata?”\n Prije svega, dolar je prvi stekao dominaciju. I drugo, ne vjerujte u propast dolara, piše u tekstu.\n Šta je uopšte dedolarizacija? Ona se odnosi na nastojanje zemlje da postane manje ovisna o dolaru, korištenjem druge valute za podmirenje prekogranične trgovine ili diversifikacijom rezervi od dolara okretanjem zlatu, kineskom juanu ili bitcoinu. To ne znači nužno da je dolar postao manje vitalan za ekonomiju te zemlje, ili da je njegova vladavina gotova (Posebno kada odluke Federalnih rezervi SAD-a o kamatnim stopama šire melodiju na koju pleše gotovo svaka druga zemlja).\n “Za mene dedolarizacija samo znači sposobnost vlade da smanji svoju ovisnost ili oslanjanje na dolar”, rekao je Daniel McDowell, profesor političkih nauka na Univerzitetu Syracuse.\n “Mislim da je ključna stvar ovdje pokušati razlikovati ili odvojiti koncept dedolarizacije od kraja dominacije dolara. Mislim da te dvije stvari ne moraju ići zajedno.”\nJačanje korištenja kineskog juana\n Veliki dio trenutne pažnje privlači Rusija, koja je pojačala korištenje juana kako bi se nosila sa sveobuhvatnim zapadnim sankcijama. Nakon što je Kremlj napao Ukrajinu u februaru 2022, Grupa G7 uzvratila je nizom kaznenih ekonomskih mjera. To je ugušilo rusku ekonomiju i prisililo Moskvu da brzo traži alternative i za dolar i za euro.\n “Nema sumnje da su Rusi bili prisiljeni dedolarizirati i također deeuroizirati svoju trgovinu”, rekao je Brad Setser, bivši viši savjetnik američkog predstavnika za trgovinu tokom Bidenove administracije, koji je sada u Vijeću za vanjske odnose.\n “Postoje dokazi da posebno Rusija sve više koristi juan, a također je jasno da Kinezi i drugi traže prilike za proširenje upotrebe juana u trgovinskim dogovorima.”\n Nedavni napori Kine samo su dolili ulje na vatru. Kao dio kineskih nastojanja da internacionalizira svoju valutu, niz zemalja osim Rusije — uključujući Saudijsku Arabiju, Bangladeš, Indiju, Argentinu, Brazil, Pakistan, Irak i Boliviju — nedavno je ili trgovalo juanom ili izrazilo spremnost da to čini u budućnosti. Prekogranične transakcije denominirane u RMB-u još uvijek su samo mali dio poslova koji se uglavnom obavljaju u dolarima ili eurima.\n Diverzifikacija od dolara je Kini važna jer, s obzirom na trenutnu geopolitičku klimu, Peking se nada da će smanjenje njene ovisnosti o dolaru pomoći djelovati kao tampon protiv prijetnje američkih sankcija.\n “Ne mislim da bilo koji kineski ekonomista vjeruje da zapravo može zamijeniti dolar na globalnom nivou”, rekao je Gerard DiPippo, viši saradnik u Centru za strateške i međunarodne studije.\n “Njihovi ciljevi su skromniji. Radi se o ublažavanju izloženosti kineskih banaka sankcijama, što je vrlo teško učiniti.”\n Nije samo prijetnja sankcijama ono što potiče ove poteze. Za neke zemlje, to je iz nužde; moraju se okrenuti juanu ili drugim oblicima valute kada ne mogu doći do dolara. Argentina je, naprimjer, najavila da će koristiti juan za kupovinu kineske robe dok se bori sa sve manjim rezervama dolara.\nStrah Kine od ruskog scenarija\n Zemlje koje su ekonomski ovisne o Kini možda se također pokušavaju dodvoriti Pekingu, koji je poticao internacionalizaciju juana.\n “Moglo bi se raditi samo o pokušaju signaliziranja Kini da smo u vašem timu i da vam tu želimo pomoći”, rekao je McDowell.\n “Dakle, nešto od toga je političko i simbolično.”\n Sve ovo nije novo, već traje godinama. Kineski napori da internacionalizira juan datiraju barem od globalne finansijske krize 2008, kada su američke banke prestale davati zajmove, a Peking ostao na cjedilu. Otad je Kina radila na izgradnji svoje otpornosti i proširenju upotrebe juana u trgovini, uključujući sklapanje niza bilateralnih valutnih swap poslova i uspostavljanje Prekograničnog međubankarskog platnog sistema (CIPS).\n “To zapravo nije ništa novo”, rekla je Zongyuan Zoe Liu, saradnica za međunarodnu političku ekonomiju pri Vijeću za vanjske odnose i kolumnistica FP-a.\n “Nije da Kina to čini tek odnedavno, ili su samo odjednom odlučili da je to dobra ideja. Oni to rade već neko vrijeme.”\n No, Kina i Washington se ne slažu. Ono što je dalo poticaj najnovijem pritisku je šire nezadovoljstvo američkim ekonomskim upravljanjem, počev od pristupa ekonomskim sankcijama do trenutne krize gornjeg nivoa duga.\n “Geopolitički problemi postali su veći pokretač interesa za internacionalizaciju valute”, rekao je McDowell.\n “Mislim da su kineski kreatori politike zabrinuti zbog toga što će se na neki način suočiti sa sličnim finansijskim pritiscima s kojima se Rusija suočila u nekom trenutku u budućnosti.”\nUdio juana ‘malen u odnosu na dolar’\n No, ti napori, stoji u tekstu, ne mogu ugroziti dominaciju dolara u skorije vrijeme.\n Iako se juan sve više koristi u međunarodnim plaćanjima za bilateralnu trgovinu, “stvarni udio je malen” u poređenju s dolarom, rekla je Paola Subacchi, profesorica na Univerzitetu Queen Mary iz Londona.\n I za finansiranje trgovine i za rezerve, dugotrajni napori Kine da proširi upotrebu juana nisu ostavili veliki trag. U martu je dolar činio 41,7 posto globalnih plaćanja – što je samo malo zasjenio udio juana od 2,4 posto, prema podacima Društva za svjetsku međubankarsku finansijsku telekomunikaciju.\n Također, prošle godine, 58 posto svjetskih deviznih rezervi držano je u dolarima, u usporedbi sa samo 2,7 posto u kineskim juanima. Teško je zamijeniti dolar ako se ne dopušta slobodna konvertibilnost, što ozbiljno ograničava međunarodnu privlačnost juana.\n “Brojke još uvijek pokazuju da je dolar i dalje dominantna valuta”, rekao je Subacchi.\n Peking će i dalje pokušavati, ali i dalje ne uspijevati. Juan nije konvertibilan, vlada kontrolira tokove kapitala, a čak i njegovom vrijednošću manipulira Peking. Ne možete poslovati sa IOU, ali uvijek možete poslovati sa zelenim novčanicama.\n “Mislim da će biti postepenih koraka za veću upotrebu juana za kinesku trgovinu sa zemljama izvoznicama robe”, rekao je Setser.\n“A onda mislim da će Kina otkriti da je teško ići dalje i zaista radikalno promijeniti strukturu načina na koji rješava svoju trgovinu, jer još uvijek želi prodavati SAD-u i Evropi. Njena ekonomija ne može biti uravnotežena bez značajnog izvoza.”', 'Kompanija Walt Disney je otpuštanjem 4.000 radnika započela drugu od tri faze otpuštanja ukupno 7.000 radnika.\n Kopredsjedavajući “Disney Entertainmenta” Alan Bergman i Dana Walden u dopisu zaposlenima naveli su da su u pitanju teške odluke, prenosi Anadolija.\n “Ali svaka odluka je donesena s pomnim razmišljanjem i činimo sve što možemo da osiguramo da se ovaj proces vodi s poštovanjem i saosjećanjem”, navodi se u dopisu.\n Treći talas otkaza očekuje se prije početka ljeta.\nEkonomska neizvjesnost\n Američki konglomerat objavio je u februaru da želi uštediti oko 5,5 milijardi dolara na troškovima, zbog ekonomske neizvjesnosti.\n Radna snaga kompanije 1. oktobra prošle godine brojala je 220.000 radnika, tako da ukidanje 7.000 radnih mjesta znači smanjenje za oko tri posto.\n Više od desetak kompanija u SAD-u, posebno u tehnološkom sektoru, otpušta radnike jer se industrija bori s nižim prihodima, padom prihoda od reklama i strahom od recesije.\nPosljednjih mjeseci Amazon, Yahoo, Affirm, Zoom, Dell, IBM, Microsoft, Salesforce, PayPal i Google-ova matična kompanija Alphabet otpustili su hiljade radnika.', 'Čelnik Australia i New Zealand bankarske grupe Shayne Elliott kaže da najnovija previranja u globalnom bankarskom sistemu mogu izazvati finansijsku krizu, iako je prerano prognozirati bi li to moglo dovesti do ponavljanja 2008.\n Vlasti širom svijeta u stanju su pripravnosti zbog posljedica nedavnih previranja u bankama nakon kolapsa Silicon Valley (SVB) i Signature banke u SAD-u te hitnog preuzimanja Credit Suisse.\n “Za neke je očigledno kriza, ali je li finansijska, ko zna? Ima li potencijala da to bude? Da, ima potencijala da to bude”, rekao je Elliott u intervjuu za internetsku stranicu banke.\n Međutim, rekao je kako je preuranjeno pretpostaviti da bi sadašnje stanje moglo rezultirati “još jednim GFC-om”, misleći na globalnu finansijsku krizu prije 15 godina, koja je gurnula vodeće svjetske ekonomije u najgoru recesiju od Velike depresije 1930-ih.\n Australske banke nisu pretrpjele toliko štete kao one u SAD-u i Velikoj Britaniji tokom krize 2008, dijelom zahvaljujući strožijim standardima kreditiranja i otpornijoj domaćoj ekonomiji.\n “Ovo je drugo pitanje. To je, zapravo, povezano s globalnim ratom protiv inflacije i time kako centralne banke podižu kamatne stope vrlo brzo kako bi se borile protiv toga, a to donosi žrtve”, rekao je Elliott, najviši po rangu izvršni direktor četvrtog zajmodavca u zemlji.\nAustralija stabilna\n Australsko regulatorno tijelo za bankarstvo, ubrzo nakon kolapsa zajmodavca SVB-a usmjerenog na startupove, objavilo je da je intenziviralo nadzor lokalne bankarske industrije i tražilo više informacija o potencijalnom efektu.\n Globalni regulatori ovaj put su djelovali mnogo brže kako bi podržali banke, nakon što su naučili lekcije iz prethodnih kriza, rekao je Elliott.\n “Očigledno nije gotovo. Mislim da ne možete sjediti ovdje i reći: ‘To je sve gotovo, Silicon Valley Bank i Credit Suisse, znate – život će se vratiti u normalu’. Te stvari imaju tendenciju da se odvijaju kroz dug vremenski period.”\n Rachel Slade, voditeljica maloprodajnog bankarstva u National Australia banci, drugom najvećem zajmodavcu u zemlji, izjavila je za Australian Financial Review da su klijenti hipotekarnih kredita počeli pokazivati prve znakove napetosti nakon deset uzastopnih povećanja kamata, ali još nije bilo skokova u neispunjenju obaveza.\nMinistar finansija Jim Chalmers rekao je kako je Australija u dobroj poziciji da se suprotstavi nekim promjenama jer su njene banke dobro kapitalizirane i imaju jaku likvidnost.', 'Dionice kompanije Microsoft porasle su za 8,3 posto zahvaljujući proizvodima vještačke inteligencije, koji su najviše stimulisali povećanju prihoda.\n Kompanija sa sjedištem u Washingtonu nadmašila je kvartalne prihode i profit, vođen rastom poslovanja u oblasti razvoja sistema cloud i paketa MS Office softvera, prenosi Tanjug, pozivajući se na Guardian.\n Kompanija je prognozirala da će prihodi u njenim glavnim segmentima u tekućem kvartalu biti izjednačeni ili premašiti ciljeve Wall Streeta.\n Dionice su porasle za 8,3 posto, poslije objavljivanja izvještaja ove tehnološke kompanije, a profit u trećem kvartalu fiskalne godine iznosio je 2,45 dolara po akciji. Cijena dionica je bila iznad očekivanja Wall Streeta od 2,23 dolara, prema podacima Refinitiva, a porasle su 10 posto u odnosu na isti kvartal prošle godine.\n U redovnom trgovanju, strahovanja u vezi zarade Microsofta su smanjila za 2,2 posto, što ga je učinilo najvećim opterećenjem za indeks S&amp;P 500 u utorak, prije objavljivanja izvještaja.\nNadmašena očekivanja analitičara\n Prihod je u martu, odnosno na kraju prvog kvartala, porastao za sedam posto, odnosno na 52,9 milijardi dolara, što je malo iznad procjene analitičara od 51,02 milijarde dolara.\n Većina Microsoftovih prihoda i dalje dolazi od prodaje softvera i usluga koje sadrže sisteme clouda.\n Kompanija je ove godine privukla pažnju svojim partnerstvom sa kompanijom OpenAI, koja je kreirala ChatGPT, i poboljšanjem pretraživača Bing sa tehnologijom vještačke inteligencije.\n Microsoft je saopćio da je rast poslovanja njegovog cloud sistema “Azure” u posljednjem kvartalu iznosio 27 posto, što je nadmašilo očekivanje analitičara za rast od 26,6 posto.\nFunkcije na bazi vještačke inteligencije\n Izvršni direktor Microsofta Satya Nadella je rekao investitorima na konferencijskom pozivu da kompanije imaju više od 2.500 servisnih korisnika sistema Azure – OpenAI, kao i da funkcije na bazi vještačke inteligencije su u širokom spektru proizvoda.\n Pretraživač Bing bio je na drugom mjestu, odmah iza Google pretraživač, a dnevno ima više od 100 miliona korisnika.\n Bing je zabilježio porast od kada ima dodane funkcije vještačke inteligencije.\nMicrosoft predviđa da će prihod u segmentu vještačke inteligencije i clouda u četvrtom kvartalu iznositi od 23,6 do 23,9 milijardi dolara, što je blizu prosječnim ciljevima Wall Streeta od 23,8 milijarde dolara, prema podacima Refinitiva.', 'Ekonomske sankcije nanose značajnu štetu zemljama protiv kojih su usmjerene, a posebno su ugroženi najsiromašniji, objavljeno je na internet stranici Instituta za ekonomska istraživanja IFO iz Minhena.\n Sankcije Ujedinjenih naroda dovode do smanjenja ekonomskog rasta u sankcionisanoj zemlji za dva posto godišnje, pokazala je naučna studija objavljena u magazinu EconPol Forum.\n Prema procjenama, prenosi Tanjug, posljedica sankcija UN-a u periodu od deset godina je ekonomska šteta koja je ekvivalentna padu BDP-a od 25 posto.\n Unilateralne sankcije SAD-a protiv određene države dovode do pada ekonomskog rasta u sankcionisanoj zemlji za jedan posto godišnje, a u dugoročnom periodu ova šteta je ekvivalentna padu BDP-a od 13 posto.\n “Ekonomske sankcije uglavnom najteže pogađaju ljude koji žive u siromaštvu ili na ivici siromaštva. To su pokazali primjeri iz prošlosti, što posebno važi za sankcije SAD-a”, smatra Florian Neumeier, stručnjak IFO-a.\n Prema njegovim riječima, američke sankcije protiv Irana, uvedene 2012. godine, prije svega su pogodile mladu, neobrazovanu populaciju u toj zemlji.\nSankcije više utječu na žene\n Ekonomske sankcije protiv siromašnih zemalja smanjuju očekivani životni vijek u sankcionisanoj državi, dodaje se u ovoj studiji.\n Sankcije UN-a skraćuju životni vijek za 1,2 do 1,4 godine, a američke za skoro šest mjeseci.\n “Podaci o očekivanom životnom vijeku u sankcionisanim zemljama pokazuju da sankcije više utječu na žene nego na muškarce”, dodaje Neumeier.\n Ovi zaključci su doneseni na osnovu podataka iz 160 zemalja, od kojih je 67 u periodu između 1976. i 2012. godine bilo pod ekonomskim sankcijama.\n“U prošlosti su sankcije uvođene protiv manjih ekonomija, tako da iz ovih rezultata ne možemo zaključiti kako će zapadne sankcije utjecati na veliku privredu kao što je Rusija”, naveo je Neumeier.', 'Evropska centralna banka (ECB) još nije završila s podizanjem kamatnih stopa u eurozoni, izjavio je čelnik njemačke centralne banke Joachim Nagel, dodavši da se približavaju nivou na kojem će kočiti ekonomsku aktivnost.\n Protuinflacijske mjere ECB-a donose rezultate, ali borba protiv inflacije još nije završena, rekao je predsjednik Bundesbanka u intervjuu britanskom poslovnom listu Financial Timesu, prenosi Hina.\n Banka se mora oduprijeti pozivima da smanji kamatne stope u prekratkom roku nakon dosezanja vrhunca inflacije, jer bi se mogla ponovo rasplamsati, ustvrdio je Nagel.\nPogoršani uvjeti finansiranja\n ECB je prošle sedmice ponovo podigao ključne kamatne stope za pola postotna boda, potvrdivši da i dalje namjerava krotiti rast cijena kočenjem potražnje.\n Guverner njemačke centralne banke priznao je da se kamatne stope približavaju nivou na kojem će kočiti ekonomsku aktivnost.\n Savjetnici njemačke vlade procjenjuju da će najveća evropska ekonomija ove i iduće godine slabije rasti, istaknuvši među razlozima pogoršane uvjete finansiranja koji će omesti ulaganja.\nZbog previranja u bankarskom sektoru, ECB je na prošlosedmičnoj sjednici ipak pokazao više spremnosti na prilagodbu smjera, nakon opetovanih poruka da neće posustati u borbi protiv inflacije.', 'Jedina stvar koja će spasiti čovječanstvo i Evropu ove godine je topla zima, izjavio je Saad Sherida Al-Kaabi, katarski ministar energetike, tokom Katarskog ekonomskog foruma u Dohi.\n “Ako se ekonomija ponovno uzburka 2024. godine, a zima bude normalna, mislim da najgore tek dolazi”, rekao je Saad Sherida Al-Kaabi, ocjenjujući situaciju na energetskom tržištu, javlja Anadolija.\n Naglasio je da su obnovljivi izvori energije samo za proizvodnju električne energije i da to ne rješava probleme te da je državama potrebna odgovarajuća mješavina energenata.\n Od početka rusko-ukrajinskog rata prošle godine u februaru, značajno su povećane cijene energenata, posebno prirodnog gasa.\nNova priča o globalnom rastu\n Katarski ekonomski forum, koji organizira Bloomberg, održava se u Dohi s temom “Nova priča o globalnom rastu”.\n Na događaju na kojem učestvuju šefovi država i vlada, ministri i izvršni direktori razgovarat će se o energetici, trgovini i tehnologiji.\n Na ceremoniji otvaranja Michael R. Bloomberg, osnivač Bloomberg LP i Bloomberg Philanthropies, rekao je da će se inovatori i lideri iz 100 zemalja okupiti na godišnjem forumu.\n “Globalnu politiku i globalnu trgovinu ćemo sagledati iz perspektive zemalja koje mijenjaju pravila”, rekao je. “Okupili smo se radi dijaloga, da bi predložili rješenja i pojačali glasove globalnih lidera koji misle unaprijed”.\nMeđu učesnicima su: Mario Abdo Benitez, predsjednik Paragvaja, Nana Addo Dankwa Akufo-Addo, predsjednik Gane, Sheikh Mohammed bin Abdulrahman bin Jassim Al-Thani, premijer i ministar vanjskih poslova Katara, Irakli Garibashvili, premijer Gruzije, Paul Kagame, predsjednik Ruande i Viktor Orban, premijer Mađarske.', 'Potrošačke cijene u Bosni i Hercegovini u aprilu 2023. godine u odnosu na april prethodne godine u prosjeku su više za 7,9 posto, dok su u odnosu na mart ove godine u prosjeku zabilježile rast za 0,1 posto.\n Agencija za statistiku BiH objavila je da je prosječni rast cijena na godišnjem nivou zabilježen u kategorijama hrana i bezalkoholni napici za 12,8 posto, alkoholna pića i duhan za 5,9 posto, stanovanje i režijski izdaci za 14,6 posto, namještaj, kućanski uređaji i redovno održavanje kuće za 11,3 posto, zdravstvo za 2,9 posto, komunikacije za 1,3 posto, rekreacija i kultura za 8,9 posto, obrazovanje za 2,3 posto, restorani i hoteli za 7,9 posto te ostala dobra i usluge za 10,5 posto.\n Prosječni pad cijena je zabilježen u odjeljcima odjeća i obuća i to za 6,9 posto te prijevoz za 5,3 posto, prenijela je Fena.\nKada je riječ o poskupljenjima u aprilu u odnosu na mart ove godine, zabilježen je rast cijena u svim kategorijama, osim u izdvajanjima za stanovanje i prijevoz.', 'Inflacija u eurozoni primjetno je oslabila u martu, potvrdio je Eurostat, a rast cijena značajno je usporio i u Evropskoj uniji.\n Eurostat je potvrdio procjenu o 6,9-postotnom rastu potrošačkih cijena u eurozoni u martu, iskazanom harmoniziranim indeksom potrošačkih cijena (HICP).\n U februaru bile su porasle 8,5 posto, prenosi Hina.\n HICP tako pokazuje jednoznamenkasti rast potrošačkih cijena na području primjene zajedničke valute, i to četvrti mjesec zaredom, nakon što je u novembru inflacija iznosila 10,1 posto, pokazuju tablice statističkog ureda.\n Na nivou EU-a indeks je pokazao rast potrošačkih cijena u martu od 8,3 posto u odnosu na isti prošlogodišnji mjesec, nakon 9,9-postotnog povećanja u februaru.\nRast potrošačkih cijena\n Na mjesečnom nivou potrošačke cijene uvećane su na oba područja za 0,9 posto, nakon 0,8-postotnog rasta u februaru.\n Inflaciju je u prošlom mjesecu zakočilo pojeftinjenje energije za 0,9 posto u eurozoni u odnosu na prošlogodišnji mart.\n Među zemljama EU-a koje nisu članice eurozone i u martu su daleko najviše na godišnjem nivou porasle cijene u Mađarskoj, za 25,6 posto.\n U Poljskoj, najvećoj ekonomiji u toj grupi, porasle su za 15,2 posto.\n Među članicama eurozone najviše stope inflacije ponovo su bilježile baltičke zemlje, pa je tako u Latviji iznosila 17,2 posto, u Estoniji 15,6 posto, a u Litvaniji 15,2 posto.\nI Hrvatska je u grupi zemalja eurozone s dvoznamenkastom stopom inflacije u martu, od 10,5 posto, iskazano harmoniziranim indeksom potrošačkih cijena. U februaru je iznosila 11,7 posto.', 'Američka ministrica finansija Janet Yellen pozvala je Kongres da podigne limit federalnog duga od 31.400 milijardi dolara i spriječi eventualno neizvršenje novčanih obaveza SAD-a, koji bi pokrenuo globalni ekonomski pad i riskirao da potkopa globalno ekonomsko liderstvo zemlje.\n U najnovijem u nizu sve oštrijih upozorenja poručila je da bi “neizvršenje ugrozilo dobitke na kojima smo toliko naporno radili u proteklih nekoliko godina u oporavku od pandemije [korona virusa]”, prenosi Tanjug, pozivajući se na Reuters.\n “To bi izazvalo globalni pad, koji bi nas vratio mnogo dalje. Također, riskiralo bi da potkopa globalno ekonomsko vodstvo SAD-a i postavi pitanje o našoj sposobnosti da branimo naše nacionalne sigurnosne interese”, saopćila je Yellen uoči sastanka u Japanu s kolegama iz Grupe 7 (G7) najrazvijenijih zemalja, kao i Indije, Indonezije i Brazila.\nRizik od recesije u SAD-u\n Američki predsjednik Joe Biden izjavio je u srijedu da neuspjeh Kongresa da reagira prije nego što u budžetu ponestane novca za plaćanje vladinih troškova, nešto što bi se moglo dogoditi već 1. juna, riskira da američku ekonomiju baci u recesiju.\n Yellen je, također, zacrtala svoje prioritete za sastanak G7, koji uključuju pojedinačne i zajedničke akcije za jačanje globalne ekonomije i smanjenje inflacije, udvostručenje pomoći Ukrajini da se odbrani od ruske agresije i dugoročne napore za jačanje ekonomske otpornosti.\nMinistri finansija i guverneri centralnih banaka u četvrtak se sastaju u Niigati, lučkom gradu na obali Japanskog mora, uoči samita G7 kasnije ovog mjeseca u Hirošimi.', 'Bivši šef njemačkog proizvođača automobila Audi Rupert Stadler priznao je krivicu u skandalu s emisijama dizelskih motora te kompanije, prenosi agencija Anadolija.\n Stadler je na sudu u Minhenu rekao kako je imao priliku intervenisati, ali to nije uradio i izrazio žaljenje zbog pogrešnog postupanja.\n Priznanje je dao u okviru dogovora između branilaca i tužilaštva, kojim bi bio osuđen na uslovnu kaznu.\n Šezdesetogodišnjak će, također, morati platiti kaznu od 1,1 milion eura.\nOptužbe protiv VW-a\n Stadler je postao prvi bivši član Uprave grupacije Volkswagen (VW) koji je na sudu priznao krivotvorenje vrijednosti štetnih emisija u automobilima s dizelskim motorima.\n Volkswagen grupa, koju čini deset brendova uključujući Audi, optužena je za manipulisanje podacima na testovima emisije iz motora.\nKako navode tužioci, Stadler je bio svjestan manipulacije 2016. godine, ali nije intervenisao te je dozvolio prodaju tih vozila do 2018. godine.', 'Godišnja inflacija u Turskoj u aprilu je, prema službenim podacima, usporila na 43,68 posto, splasnuvši pred izbore, za koje neke ankete pokazuju da predsjedniku Tayyipu Erdoganu prijeti mogući gubitak, ponajprije zbog rasta troškova života.\n Nestandardno smanjenje kamatnih stopa koje je tražio Erdogan izazvalo je valutnu krizu krajem 2021. godine, potaknuvši lani skok inflacije u Turskoj na 85,51 posto, najveći nivo u 24 godine.\n U decembru je inflacija posustala, a u martu je iznosila 50,51 posto, zahvaljujući povoljnom baznom efektu i relativno stabilnoj liri, prenosi Hina, pozivajući se na Reuters.\n Indeks potrošačkih cijena (CPI) u aprilu je pokazao rast od 2,39 posto u odnosu na prethodni mjesec, objavio je turski statistički ured.\nErdoganova borba s kamatama\n Kriza troškova života nagrizla je štednju domaćinastava, također i Erdoganovu popularnost uoči predsjedničkih i parlamentarnih izbora 14. maja, koji se smatraju najvećim testom u njegovoj 20-godišnjoj vladavini.\n Neke ankete pokazuju da Erdogan zaostaje za glavnim protivnikom Kemalom Kilicdarogluom.\n Ekonomisti kažu da bi inflacija mogla ponovo porasti.\n Haluk Burumcekci iz konsultantske kompanije Burumcekci Consulting prognozira da bi godišnja stopa inflacije mogla usporavati do juna.\n “Godišnji CPI mogao bi se smanjiti najviše na 40 posto u prvoj polovini godine i završiti u rasponu od 50 do 55 posto za ovu godinu”, napisao je u bilješci.\n Neki ekonomisti očekuju povratak standardnoj monetarnoj politici nakon izbora, bez obzira na njihov ishod, ali Erdogan je nedavno rekao da će kamatne stope nastaviti padati sve dok je on na vlasti.\nRast cijena u zdravstvu 66,62 posto\n Na godišnjem nivou, najveći porast cijena u aprilu bilježi sektor zdravstva, za 66,62 posto, a slijede usluge restorana i hotela, s rastom cijena od 66,41 posto, te hrana i bezalkoholna pića, čija je cijena porasla za 53,92 posto.\n Na mjesečnom nivou cijene u segmentu komunikacija porasle su za 5,93 posto, cijene usluga restorana i hotela za 4,24 posto, a cijene hrane i bezalkoholnih pića za 3,95 posto.\nIndeks proizvođačkih cijena pokazao je u aprilu rast od 0,81 posto na mjesečnom nivou i od 52,11 posto na godišnjom nivou, pokazuju najnoviji podaci statističkog ureda.', 'Saudijski naftni div Saudi Aramco potpisao je s kineskim partnerima sporazum o 12,2 milijarde dolara vrijednom projektu rafinerije i petrohemijskog kompleksa na sjeveroistoku Kine koji bi trebali početi s radom u 2026. godini.\n Projekt u gradu Panjinu u provinciji Liaoning bit će drugo veliko Aramcovo rafinersko-petrohemijsko ulaganje u Kini, a ugovor je potpisan nakon što je najveći svjetski izvoznik nafte prijavio rekordnu dobit u 2022. godini od 161 milijardu dolara, javlja Reuters.\n Zajednička kompanija Huajin Aramco Petrochemical (HAPCO) izgradit će rafinerijski kompleks za preradu 300.000 barela nafte dnevno, koji će godišnje proizvoditi i 1,65 miliona tona etilena i dva miliona tona paraksilena, objavila je saudijska kompanija.\nTvornica u funkciji do 2026. godine\n Očekuje se da će projekt vrijediti 83,7 milijardi juana (12,2 milijarde dolara), objavila je partnerska grupa Panjin Xicheng Industrial.\n Nešto više od polovine udjela u novom kompleksu držat će kineski proizvođač vojne opreme Norinco Group, Aramco 30 posto, a Panjin Xincheng 19 posto.\n Izgradnja kompleksa počet će u drugom tromjesečju nakon što se za projekt osiguraju potrebna administrativna odobrenja, objavio je Aramco. Očekuje se da će tvornica biti potpuno operativna do 2026. godine, dodaje se.\nAramco će kompleksu isporučivati do 210.000 barela sirove nafte dnevno, prenosi Hina.', 'Stalni prekidi u napajanju električnom energijom u Južnoafričkoj Republici, koji traju i do 10 sati dnevno, otežavaju poslovanje i ekonomski rast. Vlada na zna kada će se energetska kriza riješiti, a vlasnici poslovnih subjekata moraju uložiti dodatna sredstva za alternativne izvore struje.', 'Inflacija u eurozoni bi trebala da nastavi padati narednih mjeseci, zahvaljujući padu cijena energenata i rastu kamatnih stopa, ali i dalje postoje “znatne neizvjesnosti”, upozorila je predsjednica Evropske centralne banke Christine Lagarde.\n “Očekujemo da će inflacija u eurozoni nastaviti da pada. Ta prognoza, ipak, ostaje obavijena znatnim neizvjesnostima”, rekla je Lagarde na proljetnom zasjedanju Međunardonog monetarnog fonda (MMF) i Svjetske banke, objavljeno na web-stranici Evropske centralne banke, prenosi Beta.\n Nakon velikog skoka prošle godine, vezanog za rast cijena energenata i oporavka nakon pandemije COVID-19, inflacija je od jeseni počela da usporava u eurozoni, kao posljedica smirivanja tržišta energenata i smanjenja tenzija o snabdijevanju.\n Ovo kretanje bi trebalo da se nastavi s obzirom na pritiske na cijene i zaoštravanje monetarne politike koja sve više koči tražnju, rekla je Lagarde.\nInflacija i dalje na visokom nivou\n Ipak, dodala je da će historijski rast plata, vezan za nisku stopu nezaposlenosti i kompenzacija za inflaciju, nastaviti da podržava inflaciju.\n ECB je ostao obazriv u vezi s prognozama zbog postojanja “brojnih rizika”.\n ECB je, također, oprezan, kada je riječ o oporavku ekonomske aktivnosti. Lagarde je rekla da je neizvijestan kontekst i da su izgledi za oporavak krhki.\n Uprkos padu pet mjeseci zaredom, inflacija je i dalje na vrlo visokom nivou i iznosila je 6,9 posto u eurozoni. ECB ne predviđa vraćanje na svoju ciljanu inflaciju od dva posto prije 2025. godine.\n Da bi suzbio inflaciju, ECB je već podigao svoju referentnu kamatnu stopu za 3,5 procenata od jula prošle godine i ne namjerava se tu zaustaviti.\nIzvor: AgencijePovezaneLa\xadgarde: In\xadflaci\xadja u eu\xadro\xadzoni i dal\xadje pre\xadvi\xadso\xadka Godišn\xadja in\xadflaci\xadja u eu\xadro\xadzoni prošli mjesec pala na 8,5 pos\xadto, za\xadh\xadvalju\xadjući oštrom padu ci\xadje\xadna en\xader\xadgena\xadta, potvrdi\xadla je šefi\xadca ECB-a Chris\xadtine La\xadgarde.Published On 20 Mar 202320 Mar 2023Ak\xadtivnost u in\xaddus\xadtri\xadji eu\xadro\xadzone sman\xadje\xadna i u feb\xadru\xadaru Mar\xadgin\xadal\xadni rast o ko\xadjem su izvi\xadjestili proizvođači eu\xadro\xadzone u feb\xadru\xadaru do\xadbrodošla je vi\xadjest jer je proizvod\xadn\xadja po\xadrasla prvi put od prošl\xado\xadgodišn\xadjeg maja.Published On 02 Mar 202302 Mar 2023Na\xadjavl\xadjene in\xadspekci\xadje u vodećim banka\xadma eu\xadro\xadzoneIn\xadspekci\xadje će vrši\xadti Jedin\xadstveni sanaci\xadjs\xadki od\xadbor, evrop\xadsko reg\xadu\xadla\xadtorno ti\xadje\xadlo za bankarst\xadvo i neza\xadv\xadis\xadna agen\xadci\xadja EU-a.', 'Očekuje se da će kamatne stope u velikim ekonomijama pasti na nivoe od prije pandemije, kao posljedica niske produktivnosti i starenja stanovništva, saopćio je Međunarodni monetarni fond (MMF).\n U saopćenju navode da će povećanja troškova uzimanja kredita vjerovatno biti privremena jednom kada visoka inflacija bude stavljena pod kontrolu, prenosi Tanjug, pozivajući se na BBC.\n Centralna banka Engleske je podigla kamatne stope od decembra 2021. godine, sa 0,1 posto na 4,25 posto, što je dovelo do povećanih rata za hipoteke za mnoge vlasnike nekretnina. Centralne banke u Velikoj Britaniji, SAD-u, Evropi i drugim zemljama su podigle kamatne stope kako bi se suzbile stope rasta cijena, odnosno inflacija, pa je tako u Britaniji inflacija najviša u posljednjih skoro 40 godina zbog povećanih cijena energenata i hrane.\n U saopćenju MMF-a navodi se da će skorašnja povećanja realnih kamatnih stopa vjerovatno biti privremena.\n “Kada se inflacija vrati pod kontrolu, centralne banke naprednih ekonomija najvjerovatnije će ublažiti monetarnu politiku i vratiti stvarne kamatne stope od prije pandemije”, navodi se u saopćenju, ali se u njemu ne navodi kada će kamatne stope pasti na niže nivoe.\n‘Ljudi nastoje da troše manje’\n Ta finansijska institucija sa sjedištem u Washingtonu saopćila je da će starenje stanovništva biti jedan od faktora koji će vjerovatno smanjiti inflaciju, i to zato što stariji ljudi nastoje da troše manje.\n “Iznos koji trošite u odnosu na vaš prihod je najveći kada ste u dvadesetim, tridesetim i četrdesetim godinama, često su to mlade porodice, kada se formiraju domaćinstva, kada se okupljaju parovi, oni imaju tendenciju da troše najviše kada kupe auto ili šta već, a vi kako starite, usporavate potrošnju”, rekao je George Godber , menadžer kompanije Polar Capital.\n MMF u saopćenju navodi da bi niska produktivnost, odnosno mjera koliko se roba i usluga proizvodi, mogla da utječe na smanjenje inflacije.\nNeposredno prije pandemije COVID-19, kamatna stopa u Velikoj Britaniji iznosila je 0,75 posto, ali ju je Banka Engleske smanjila dva puta u martu 2020. na 0,1 posto pošto je zemlja ušla u blokadu zbog pandemije, nakon čega je stopa inflacije stalno rasla u posljednjih nekoliko godina i dostigla 10,4 posto u februaru – više od pet puta od zacrtanog cilja Banke Engleske od 2 posto.', 'Švicarska banka Credit Suisse otkrila je podatke o količni novca koju su njeni klijenti povuki u kratkom roku, zbog čega je država morala intervenirati kako bi je spasila.\n Banka je objavila da je 61,2 milijarde švicarskih franaka (68,6 milijardi dolara) povučeno u prva tri mjeseca ove godine.\n Odjel za upravljanje bogatstvom Credit Suissea je krajem marta smanjio iznos aktive kojom je upravljao na 502,5 milijardi franaka, što je 29 posto manje u odnosu na isti period prošle godine, prenosi Fena, pozivajući se na BBC.\nOptužbe za pranje novca\n Klijenti Credit Suisse počeli su izvlačiti novac iz banke nakon što su je zahvatila tržišna previranja koja su uslijedila nakon bankrota Silicon Valley Bank i Signature Bank u SAD-u.\n U Švicarskoj su vlasti sastavile paket spašavanja za Credit Suisse, koji je uključivao više od 200 milijardi franaka finansijskih garancija, a konkurentska banka UBS pristala je preuzeti Credit Suisse.\nCredit Suisse je stvarao gubitke i suočio se s nizom problema posljednjih godina, uključujući optužbe za pranje novca.', 'Kanadi je potrebno 30.000 novih farmera do 2033. godine da bi održala svoj poljoprivredni sektor, pokazala je studija, prenosi agencija Anadolija.\n Više od 40 posto kanadskih poljoprivrednika će se penzionisati u roku od 10 godina, navodi se u studiji provedenoj u saradnji sa Univerzitetom Guelph, Boston Consulting Group i Royal Bank of Canada.\n U istom periodu, očekuje se da će se pojaviti manjak od 24.000 radnika na farmama, rasadnicima i staklenicima, a Kanada bi se suočila s glađu ako se praznina ne popuni, istaknuto je u studiji.\n „Kako bi nadoknadili kratkoročnu krizu vještina, morat ćemo prihvatiti 30.000 stalnih imigranata u narednoj deceniji da osnuju vlastite farme i staklenike ili preuzmu postojeće”, navedeno je.\nPola miliona novih stanovnika\n Dok je broj poljoprivrednika u Kanadi, koji je 2001. godine iznosio 346.000, pao na 262.000 za 20 godina, poljoprivredna zemljišta se također smanjuju, objavljeno je u najnovijoj studiji. Ukazali su i na to da će kanadski poljoprivredni sektor morati proizvoditi znatno više hrane za rastuću svjetsku populaciju.\n Kanada je u 2022. primila rekordnih 430.000 novih stanovnika koji će ispuniti “osnovnu ulogu” u popunjavanju manjka radne snage. Kanada ima za cilj da u 2023. primi 465.000 imigranata.\n Kanadske vlasti nastoje do 2025. godine primiti 500.000 novih stanovnika koji imaju odgovarajuće radne vještine i iskustvo za ulazak na kanadsko tržište rada.\nVlada predviđa da će do 2036. godine imigranti činiti 30 posto stanovništva Kanade, koje je u 2022. iznosilo 38 miliona.', 'Snažna inflacija, povećanje kamatnih stopa i nepredvidivi ekonomski izgledi pogađaju kompanije u Evropi koje se odlučuju za otpuštanje radnika kako bi smanjile troškove.\n Ukidanje radnih mjesta na kontinentu raste, posebno s nedavnim odlukama telekomunikacijskih kompanija, piše Anadolija.\n Otpuštanja pogađaju gotovo sve sektore u Evropi, navodi turska novinska agencija, izdvajajući tehnologiju, proizvodnju, a posebno automobilsku industriju.\n Vodafone je prošle sedmice najavio da će otpustiti 11.000 zaposlenih u naredne tri godine kako bi smanjio svoje troškove i ubrzao rast.\nSmanjenje troškova zbog ubrzanja prihoda\n Kompanija koja ima 104.000 zaposlenih širom svijeta objavila je u martu da planira otpustiti 1.000 radnika u Italiji i 1.300 u Njemačkoj.\n BT, kompanija koja također želi smanjiti i svoje troškove, planira otpustiti od 40.000 do 55.000 zaposlenih do 2030. godine.\n Švedski proizvođač telekom opreme Ericsson će također smanjiti broj zaposlenih širom svijeta za 8.500, dok je švicarski proizvođač kompjuterske opreme Logitech u martu najavio otpuštanje 300 ljudi, piše Anadolija. Nokia planira otpustiti 208 zaposlenih.\n Volvo, Peugeot, Citroen, Fiat, Jeep, Alfa Romeo i Maserati su među kompanijama koje planiraju da smanje broj radnika.\nŠvedski Volvo planira reorganizaciju proizvodnje autobusa i otpuštanje 1.600 zaposlenih.', 'U Hrvatskoj je prošle godine bilo 2.456.017 registriranih cestovnih motornih vozila što je tri posto više u odnosu na godinu ranije, dok je, od tog broja, registriranih osobnih vozila bilo 1.840.767, što je u odnosu na 2021. više za 2,5 posto, podaci su Državnog zavoda za statistiku.\n Prvi put registrirano je 147.768 cestovnih vozila, 2,6 posto manje nego 2021. godine, javlja Hina.\n Broj prvih registracija smanjen je za kamione, osobna vozila, specijalna vozila i prikolice, dok je porastao za autobuse, motocikle, mopede, cestovne tegljače, poluprikolice i poljoprivredne traktore.\nZnatan pad broja prvih registracija polovnih vozila\n Prvi put registrirano je 106.455 osobnih vozila, što je u odnosu na godinu ranije pad za 5,2 posto. Statističari navode da je na pad broja prvih registracija osobnih vozila u 2022. utjecao znatan pad broja prvih registracija polovnih vozila od čak 42,8 posto.\n Prošle je godine zabilježeno 10.005 cestovnih prometnih nesreća s nastradalim osobama, što je u odnosu na 2021. više za 9,4 posto. U cestovnim prometnim nesrećama u 2022. poginulo je 275 osoba ili 5,8 manje u odnosu na 2021. godinu.\nPovrijeđenih je bilo 13.329, tj. 11,8 posto više u odnosu na 2021.', 'Države Evropske unije dale su odobrenje prvom sveobuhvatnom skupu pravila na svijetu za regulisanje kriptovaluta, stvarajući pritisak na zemlje poput Velike Britanije i Sjedinjenih Američkih Država da, također, uvedu takva pravila.\n Na sastanku ministara finansija Evropske unije odobrena su pravila koja su iznesena u Evropskom parlamentu, koji je dao svoje odobrenje u aprilu, prenosi Fena.\n Regulisanje kriptovaluta postalo je hitnije za regulatore nakon kolapsa kripto berze FTX.\nSprečavanje zloupotreba\n “Nedavni događaji potvrdili su hitnu potrebu za nametanje pravila koja će bolje zaštititi Evropljane koji su investirali u ovu imovinu i spriječiti zloupotrebu kripto industrije u svrhu pranja novca i finansiranja terorizma”, rekla je Elisabeth Svantesson, ministrica financija Švedske, koja predsjedava EU-om.\n Pravila zahtijevaju od firmi koje žele izdavati, trgovati i štititi kriptoaktivu, tokeniziranu imovinu i stabilne coine u bloku 27 zemalja da dobiju licencu.\nKripto firme kažu da žele sigurnost u regulaciji, vršeći pritisak na zemlje da kopiraju pravila EU-a, a na regulatore da iznesu globalne norme za prekograničnu aktivnost.', 'Nakon sedmice pune neizvjesnosti, u toku su udruženi napori na ublažavanju straha od nove globalne finansijske krize. Grupa velikih američkih banaka deponirala je 30 milijardi dolara kako bi pomogla kalifornijskoj banci First Republic.', 'Turska će uvesti carine od 130 posto na uvoz određenih žitarica među kojima su pšenica i kukuruz, a odluka stupa na snagu 1. maja, prenosi Rojters.\n Turske carine na uvoz žitarica, koje su ranije bile ukinute, uslijedile su nakon što su neke države Evropske unije prošle sedmice zabranile uvoz žitarica iz Ukrajine, podsjeća Reuters.\nŽetva počinje u maju\n Žetva pšenice i ječma počinje u Turskoj u maju.\n Ta zemlja je smanjila carine na uvoz žitarica i drugih poljoprivrednih proizvoda krajem 2020. godine, a ukinula ih je prije godinu dana.\nPrema izvorima britanske agencije, Turska je povukla taj potez da bi zaštitila svoj poljoprivredni sektor pred predsjedničke i parlamentarne izbore koji će biti održani 14. maja.', 'Članice grupe G7 prihvataju privremeno javne investicije u plinski sektor, dok države ubrzavaju napore za postizanje energetske nezavisnosti od Rusije, piše u nacrtu zajedničke izjave koja sadrži i odredbu o svijetu bez nuklearnog oružja te sankcije protiv ruskog rudarskog sektora.\n Ako završna izjava u nedjelju, nakon kraja skupa čelnika G7 u Japanu, ostane identična nacrtu u posjedu Reutersa, to će, u usporedbi s ministarskim sastankom prošlog mjeseca, predstavljati snažniju podršku najvećih svjetskih ekonomija investicijama u plinski sektor.\n Ministri za klimu G7 u aprilu su, uprkos neslaganju između Japana i evropskih država, usuglasili da plinske investicije “mogu biti prihvatljive za pomoć potencijalnim tržišnim manjkovima” nastalim zbog ruske invazije na Ukrajinu i njenih posljedica na energetsko tržište.\n “U vanrednim okolnostima ubrzavanja napuštanja naše ovisnosti o ruskoj energiji, javno finansirane investicije u plinski sektor mogu biti prihvaćene kao privremen odgovor, ako su provedene na način sukladan našim klimatskim ciljevima”, piše u nacrtu, prenosi Hina.\nZa svijet bez nuklearnog oružja\n U njemu se ponavlja podrška sedam država cilju nultih emisija stakleničkih plinova najkasnije do 2050. godine te se naglašava “stvarna i hitna” potreba ubrzanja zelene tranzicije kao sredstva postizanja energetske sigurnosti.\n “Prepoznajući primarnu potrebu za ubrzanjem prelaza na čistu energiju, naglašavamo važnu ulogu koju mogu imati povećane isporuke LNG-a”, piše u nacrtu.\n Njime se ponovo potvrđuju ambiciozni ciljevi razvoja offshore vjetroelektrana i solarnih generatora, koji su dogovoreni prošlog mjeseca u Sapporu.\n Čelnici G7 u završnom dokumentu bi trebali izraziti i “predanost postizanju svijeta bez nuklearnog naoružanja”, sigurnom za sve, kroz “realističan, pragmatičan i odgovoran pristup”.\n Reuters naglašava da ovaj nacrt nije konačan te bi se do kraja sastanka na vrhu u nedjelju mogao izmijeniti.\n Očekuje se da će konačan tekst završne izjave biti objavljen u nedjelju, nakon tri dana skupa u japanskoj Hirošimi.\n Predsjednik Evropskog vijeća Charles Michel najavio je da će Evropa također uvesti sankcije na ruske dijamante.\nSankcije ruskoj rudarskoj industriji\n Velika Britanija je na početku sastanka u petak objavila nove sankcije protiv ruske rudarske industrije, prije svega na aluminij, dijamante i bakar.\n Rusija je 2021. godine izvezla dijamanata u vrijednosti između četiri i pet milijardi dolara.\n Čelnici država i vlada G7 trebali bi razgovarati i o nizu drugih sankcija protiv Rusije, uključivo o američkim mjerama da stave 70 ruskih i stranih entiteta na crnu trgovinsku listu SAD-a.\n Velika Britanija će također ciljati dodatnih 86 osoba i kompanija iz vojno-industrijskog kompleksa, uz one uključene u energetsku, metalnu i brodsku industriju, rečeno je na skupu.\nU nedjelju će čelnicima G7 pridružiti i ukrajinski predsjednik Volodimir Zelenski.', 'Evropsko tržište putničkih automobila poraslo je u martu za 28,8 posto u odnosu na isti period prošle godine, a to je nastavak rasta tog tržišta koji traje osam mjeseci zaredom.\n U martu je u Evropskoj uniji registrovano 1.087.000 automobila, saopćilo je Evropsko udruženje proizvođača automobila (ACEA), prenosi Anadolija.\n Snažna ekspanzija proizilazi iz niske baze za usporedbu iz 2022. godine koja je na sceni bila zbog nestašice poluprovodnika.\nPovećana prodaja novih automobila\n Sva ključna tržišta EU-a zabilježila su dvocifrena povećanja prošlog mjeseca, a lideri u rastu tog tržišta su Španija (66,1 posto) i Italija (40,7 posto).\n Registracije električnih automobila na baterije u Evropskoj uniji su, također, zabilježile rast za 58 posto.\nU prva tri mjeseca ove godine prodaja novih automobila u EU-u povećana je za 17,9 posto, na gotovo 2,7 miliona.', 'Na svjetskim tržištima cijene nafte prošle sedmice su pale više od pet posto, nakon četiri sedmice rasta, jer se očekuje slabljenje potražnje, s obzirom da će centralne banke zbog visoke inflacije najvjerovatnije nastaviti podizati kamatne stope.\n Cijena barela na londonskom tržištu pala je prošle sedmice 5,4 posto – na 81,66 dolara, dok je na američkom tržištu barel pojeftinio 5,6 posto – na 77,87 dolara, prenosi Hina.\n Nakon četiri sedmice rasta cijena zbog očekivanja da će potražnja ojačati, proteklih dana su cijene pale jer je vrlo izgledno da će američka centralna banka nastaviti povećavati kamatne stope.\n Premda inflacijski pritisci u SAD-u postepeno popuštaju, dok rast ekonomije usporava, to je, čini se, i dalje nedovoljno, pa čelnici Feda poručuju da će nastaviti podizati kamate.\n Zbog toga se na tržištu novca procjenjuje da postoji više od 80 posto izgleda da će američka centralna banka na sjednici početkom maja povećati kamate za daljnjih 0,25 postotnih bodova, u raspon od pet do 5,25 posto.\nOhrabruju signali iz Kine\n Uskoro se očekuje i daljnje povećanje kamata Evropske centralne banke (ECB), što znači da se očekuje i usporavanje rasta ekonomije eurozone, a time i potražnje za naftom.\n Cijene su prošle sedmice pritisle i vijesti da će utovar nafte u lukama na zapadu Rusije tokom aprila vjerovatno dosegnuti najviši nivo od 2019. godine, što ukazuje na pojačanu ponudu.\n S druge strane, podršku cijenama pruža najava Organizacije zemalja-izvoznica nafte (OPEC) i njezinih saveznica da će od maja do kraja godine dodatno smanjiti ponudu kako bi uravnotežili tržište, s obzirom na moguće slabljenje potražnje ovog ljeta.\nTrgovce, također, ohrabruje oporavak ekonomije i potražnje u Kini, nakon ukidanja strogih mjera suzbijanja Covida.', 'Evropska komisija je predložila reformu carinskih pravila u Uniji koja, između ostalog, predviđa uvođenje carina i za proizvode čija je vrijednost niža od 150 eura.\n Predloženom reformom ukida se trenutni prag na temelju kojeg je roba čija je vrijednost manja od 150 eura oslobođena carina, što su počinitelji prijevara uvelike iskorištavali. Komisija navodi da je vrlo česta praksa da se paketima koji ulaze u EU trenutno smanjuje vrijednost kako bi se izbjeglo plaćanje carine, javlja Hina.\n Prema novom prijedlogu, internet platforme postat će ključni akteri u osiguravanju da roba koja se prodaje na internetu u EU-u ispunjava sve carinske obaveze. To je znatan pomak od trenutnog sistema carina kojim se odgovornost stavlja na pojedinačne potrošače i prijevoznike. Platforme će biti odgovorne za osiguravanje plaćanja carinskih taksi i PDV-a pri kupovini, tako da potrošači više neće biti izloženi skrivenim naknadama ili neočekivanoj papirologiji pri preuzimanju paketa.\n S obzirom na to da su internet platforme službeni uvoznici, potrošači u EU-u mogu biti sigurni da su plaćene sve takse i da je njihova kupovina sigurna i u skladu s ekološkim, sigurnosnim i etičkim standardima EU-a.\nDodatni prihodi\n Također se pojednostavljuje izračun carinskih taksi za najčešće proizvode male vrijednosti kupljene izvan EU-a, čime se hiljade mogućih carinskih kategorija smanjuje na samo četiri. Time će se znatno olakšati izračun carina za male pakete, što će i platformama i carinskim tijelima pomoći da bolje obrade milijardu komada robe kupljene u e-trgovini koja svake godine ulazi u EU.\n Očekuje se da će novi, prilagođeni režim e-trgovine donijeti dodatne carinske prihode u iznosu od milijarde eura godišnje.\n Povjerenik za ekonomiju Paolo Gentiloni rekao da je uvođenje carina na robu u vrijednosti ispod 150 eura ne bi trebalo dovesti do povećanja potrošačkih cijena.\n „Nije nam to cilj. Carine na male pakete bit će vrlo male. Očekujemo da će državama članicama prihodi od e-trgovine dosegnuti milijardu eura godišnje i to samo zbog toga što će veći broj paketa biti minimalno oporezovan“, rekao je Gentiloni.\nNovo carinsko tijelo\n U prijedlogu se predviđa uspostava novog carinskog tijela EU-a koje će nadgledati centar za carinske podatke. S vremenom će taj centar zamijeniti postojeću carinsku IT infrastrukturu u državama članicama EU-a, čime će im se godišnje uštedjeti do dvije milijarde eura operativnih troškova. Novo će tijelo pomoći i u ostvarivanju poboljšanog pristupa EU-a upravljanju rizicima i carinskim provjerama.\n U reformiranoj carinskoj uniji EU-a poduzeća koja žele unijeti robu u EU moći će sve informacije o svojim proizvodima i lancima opskrbe upisati u jedinstveno internet okruženje: novi centar EU-a za carinske podatke. Tom najsuvremenijom tehnologijom prikupljat će se podaci koje dostavljaju poduzeća te će se, uz pomoć strojnog učenja, umjetne inteligencije i ljudske intervencije, nadležnim tijelima omogućiti sveobuhvatan pregled lanaca opskrbe i kretanja robe.\n U Komisiji ističu da je ovo najopsežnija reforma carinske unije EU-a od njenog osnivanja 1968. godine. Članica carinske unije je i Turska, što znači da ona može s EU-om trgovati bez carina, ali ne može imati svoju potpuno nezavisnu trgovinsku politiku.\n S druge strane, donedavna članica EU-a Velika Britanija, nije htjela „tursku opciju“ i odlučila se za izlazak iz carinske unije, što stvara velike probleme u Sjevernoj Irskoj.\n „Današnja dugo očekivana reforma dio je našeg plana za jačanje otvorene strateške autonomije EU-a. Carinskim tijelima EU-a omogućit će bolju odbranu naših financijskih i ekonomskih interesa te istodobno garantirati sigurnost i zaštitu robe koja ulazi u EU“, izjavio je Valdis Dombrovskis, izvršni potpredsjednik Komisije.\nPrijedlog Komisije trebaju odobriti Vijeće EU-a i Evropski parlament.', 'Britanska banka Standard Chartered saopštila je da kriptovaluta bitcoin do kraja 2024. godine može da dostigne vrijednost od 100.000 dolara (90.700 eura), prenosi Tanjug.\n “Kriptozimi je kraj. Neizvjesnost je i dalje tu, ali vjerujemo da cijena od 100.000 dolara za jedan bitcoin postaje realna”, rekao je šef odjeljenja za istraživanje digitalne imovine banke Standard Chartered, Geoff Kendrick .\n Bitcoin bi mogao da ojača zahvaljujući nedavnim previranjima u bankarskom sektoru, stabilizaciji rizične imovine nakon što američki FED završi ciklus povećanja kamatnih stopa, kao i zbog rasta isplativosti kriptorudarenja, naveo je on.\n Standard Chartered kaže da je bitcoin profitirao zbog svog statusa “brendirane sigurne luke”, a nedavna podrška Evropskog parlamenta za prvi set pravila koji regulišu tržište sa kriptovalutama bio mogao da predstavlja dodatni vjetar u leđa za bitcoin, prenosi Reuters.\nOve godine u porastu\n Banka J. P. Morgan je 5. aprila saopštila da bi tehnička promjena u blockchainu bitcoina u aprilu 2024. godine, poznata kao halving, mogla da podigne njegovu cijenu, s obzirom na to da će proizvodnja bitcoina biti skuplja, i stvori “pozitivan psihološki efekat.”\n Halving je termin koji označava smanjenje blok nagrade kriptorudarima za pola nakon određenog broja blokova.\n Bitcoin je ove godine u porastu, njegova vrijednost se popela iznad 30.000 dolara u aprilu, prvi put u 10 mjeseci.\n Ovakve procjene o ogromnom rastu vrijednosti bitcoina nisu novost, ali nisu se uvijek obistinile.\nAnalitičar londonskog Citya je u novembru 2020. rekao da bi bitcoin mogao da se popne i na 318.000 dolara do kraja 2022. godine. Prošle godine je pao za oko 65 posto, na 16.500 dolara.', 'Ekonomska aktivnost u azijsko-pacifičkoj regiji ubrzat će u ovoj godini, potaknuta otvaranjem Kine i kontinuiranim ublažavanjem mjera suzbijanja covid-19, procijenila je u utorak Azijska razvojna banka (ADB), prenosi Hina.\n BDP azijsko-pacifičke regije porast će ove i iduće godine za 4,8 posto, nakon 4,2-postotnog rasta u 2022, procijenila je Banka u godišnjem izvještaju.\n Izgledi za rast u regiji poboljšani su u prvom redu zbog otvaranja Kine koja je odlučila napustiti strategiju\xa0nulte tolerancije prema covidu, objašnjava ADB.\n “Mobilnost stanovništva u Kini normalizirala se nakon napuštanja\xa0strategije nulte tolerancije prema covidu, a najbrže se oporavlja aktivnost\xa0u uslužnom sektoru”, primjećuju.\n “Otvaranje Kine potaknut će rast u regiji kroz potražnju za robom i uslugama i kroz nabavne lance”, dodaju u banci, ističući i poboljšane izglede za regionalni turizam, koji se u nekim ekonomijama gotovo vratio na pretpandemijsku razinu.\nKineska ekonomija trebala bi rasti pet posto\n Kineska ekonomija trebala bi prema ADB-u ove godine porasti pet posto i blago usporiti u 2024. na 4,5 posto.\n U 2022. druga ekonomija svijeta porasla je, prema njihovim procjenama, tri posto.\n Inflacija u regiji usporit će ove godine na 4,2 posto i na 3,3 posto u 2024. nakon što je u prošloj godini dosegnula 4,4 posto.\nMeđu “brojnim izazovima” izdvaja rizike koji proizlaze iz\xa0ruske invazije na Ukrajinu, više dugove i podignute kamatne stope.', 'Suočene sa najtežom finansijskom krizom od 2008. godine, američke Federalne rezerve opet su podigle kamatne stope. Trenutno su najviše od 2007. – pet odsto. To je deo napora da se obuzda inflacija i umire tržišta.', 'Svjetska trgovinska organizacija (WTO) saopćila je kako se ove godine očekuje rast trgovinske razmjene od 1,7 posto i upozorila na mnoge faktore rizika, kao što su rat u Ukrajini i geopolitičke tenzije.\n Ta organizacija sa sjedištem u Ženevi je u prognozi navela da je rast od 1,7 posto “ispod prosjeka”, prenosi Tanjug, pozivajući se na Reuters.\n WTO je u oktobru prognozirao rast trgovinske razmjene u 2023. godini od jedan posto.\n Prosječni rast trgovinske razmjene zabilježen u prethodnih 12 godina bio je 2,6 posto.\n Šefica WTO-a Ngozi Okonjo-Iweala rekla je da su rat u Ukrajini i druge geopolitičke tenzije, povratak inflacije i efekti stroge monetarne politike prijetnje za rast trgovinske razmjene.\nTurizam na putu oporavka\n Navela je da i dalje postoji rizik od svjetske podjele na blokove zemalja koji bi se ekonomski nadmetali između sebe, što bi imalo negativne posljedice na globalnu ekonomiju.\n Neophodno je da države smanje ograničenja na izvoz hrane i đubriva, dodala je Ngozi Okonjo-Iweala.\n Nije jasno kako će ruska invazija na Ukrajinu utjecati na žetvu u ovoj zemlji, a\xa0 postoji i strah od utjecaja klimatskih promjena na svjetsku produkciju hrane.\n Međunarodni turizam je na putu potpunog oporavka, naveo je WTO, zbog ukidanja ograničenja vezanih za pandemiju korona virusa.\nKina je otvorila granice i to može biti podsticaj za regionalni i globalni turizam, zaključuje WTO.', 'Ruski plinski div Gazprom izvijestio je da mu je neto dobit u 2022. godini znatno smanjena zbog većih poreznih obaveza, a obim izvoza prepolovljen.\n Gazpromova neto dobit pala je lani, prema Međunarodnim računovodstvenim standardima, za 41,4 posto – na 15,77 milijardi dolara.\n Vanjski prihod porastao je 14,4 posto.\n Obim izvoza plina gotovo je prepolovljen – na 101 milijardu kubnih metara.\n Zbog ruske invazije na Ukrajinu Zapad je prošle godine Moskvi i ruskim državnim kompanijama uveo oštre sankcije, podsjeća agencija Reuters. Gazpromov plin nije direktno sankcioniran, ali u Evropu stiže još samo cjevovodom Družba preko Ukrajine, prenosi Hina.\n Plinovodi Sjeverni tok 1 i 2 teško su oštećeni u eksplozijama u Baltičkom moru, čiji uzrok još nije objavljen. Evropske vlade posumnjale su u sabotažu, Danska, Švedska i Njemačka pokrenule su istragu, ali su odbile objaviti rezultate, pozivajući se na nacionalnu sigurnost.\nBez cjelogodišnje dividende\n Upravni odbor ruske plinske kompanije odlučio je da neće isplatiti dividendu za cijelu prošlu godinu, nakon što je isplatio polugodišnju dividendu od 15 milijardi dolara.\n Kako je pojasnio zamjenik izvršnog direktora Gazproma Famil Sadigov, šestomjesečna\xa0dividenda\xa0već je premašila propisanu polovinu godišnje\xa0neto dobiti, pa je odlučeno da se dividenda za cijelu godinu zadrži na tom iznosu.\n“Nismo čekali godišnje rezultate poslovanja već smo dioničarima pružili mogućnost da tako značajan\xa0iznos\xa0dobiju avansno. Zato dividenda koju su primili ima veću realnu vrijednost od isplate istog\xa0iznosa na kraju godine”, objasnio je Sadigov.', 'Gotovo polovina Amerikanaca strahuje za novac na bankovnim računima, zbog aktuelnih previranja u američkom bankovnom sistemu te finansijske krize iz 2008. godine.\n Ukupno 48 posto ispitanika strahuje za svoj novac, uključujući 19 posto “veoma zabrinutih”, pokazala je Gallupova anketa.\n Oko 30 posto ispitanika “nije previše zabrinuto”, a 20 posto “uopće” ne brine za novac koji su položili na bankovne račune.\n Anketa je pokazala jaz između ispitanika koji su visokoobrazovani i onih koji to nisu.\nOsigurani polozi do 250.000 dolara\n Tako je zabrinutost za novac na bankovnom računu izrazilo čak 54 posto Amerikanaca koji nisu visokoobrazovani i 36 posto visokoobrazovanih, prenosi Hina.\n Strah od gubitka novčanih pologa muči otprilike svakog drugog ispitanika koji živi u domaćinstvu s godišinjim primanjima do 100.000 dolara.\n U kategoriji s višim primanjima zabrinutost je izrazilo njih 40 posto.\n Gallup prenosi kako je moguće da su građani s nižim primanjima i oni bez fakultetske diplome zabrinuti zato što ne znaju da pologe do 250.000 dolara osigurava Savezna agencija za osiguranje depozita (FDIC).\n Drugi je mogući razlog nezadovoljstvo aktuelnom administracijom ili stanjem u američkoj ekonomiji.\nSlom tri banke u SAD-u\n Gallup je prošli put mjerio zabrinutost Amerikanaca za novac na bankovnim računima 2008. godine, na vrhuncu finansijske krize, uz vrlo slične rezultate.\n Tako je u anketi provedenoj u septembru 2008. godine 45 posto Amerikanaca navelo da strahuje za sigurnost novčanih pologa.\nAktuelna anketa provedena je od 3. do 25. aprila, nakon sloma banki Silicon Valley i Signature, a prije propasti First Republica.', 'Američka kompanija Tesla, vodeći svjetski proizvođač električnih automobila, još jednom je snizila cijene vozila u Evropi i Aziji, proširujući globalnu kampanju popusta koju je u januaru počela u Kini.\n U saopćenju Tesle navedeno je da su cijene snižene na mnogim evropskim tržištima, uključujući Njemačku, prvenstveno zbog povećanja i poboljšanja proizvodnih kapaciteta, prenosi Anadolija.\n Tesla je u januaru 2022. godine u Njemačkoj, u kojoj se nalazi centar za proizvodnju automobila ove kompanije, snizila cijene električnih vozila do 17 posto.\n Ovaj put su cijene Modela 3 i Modela Y snižene između 4,5 i 9,8 posto, pa se Model 3 u Njemačkoj može kupiti za 41.990 eura.\n‘Otežava posao drugim proizvođačima’\n Tesla je, također, snizila cijene Modela 3 i Modela Y za 4,3 posto, odnosno 5,0 posto u Singapuru, ali i u Izraelu i Francuskoj.\n Poznati njemački stručnjak za automobile Ferdinand Dudenhoffer izjavio je da Tesla na ovaj način vodi rat cijenama.\n “Zato što Tesla može sebi priuštiti da oteža posao drugim proizvođačima automobila s povoljnim cijenama”, dodao je Dudenhoffer.\nTesla je, također, snizila cijene ranije ove godine u Kini, najvećem svjetskom tržištu električnih vozila.', 'Njemački proizvođač automobila Volkswagen (VW) planira ulagati u rudnike kako bi smanjio troškove baterijskih ćelija, pokrio polovinu svojih potreba i prodavao ih drugim kompanijama, rekao je član uprave zadužen za tehnologiju.\n Strategija VW-a u skladu je sa širim trendom među proizvođačima automobila koji žele veću kontrolu nad dijelovima opskrbnog lanca, od proizvodnje energije do vađenja sirovina, kako bi osigurali resurse nužne za elektrifikaciju.\n Najveći evropski proizvođač automobila priželjkuje da njegov ogranak za baterije PowerCo postane globalni dobavljač baterija, a cilj mu je i da pokrije polovinu vlastitih potreba pogonima smještenima uglavnom u Evropi i Sjevernoj Americi, rekao je Thomas Schmall za Reuters.\nIsporuka za Ford\n PowerCo krenut će s isporukom ćelija Fordu za 1,2 miliona vozila koje američki div proizvodi u Evropi na VW-ovoj električnoj MEB platformi, rekao je Schmall, prenosi Hina.\n “Kapaciteti vađenja ruda usko su grlo za sirovine i zato moramo direktno ulagati u rudnike”, rekao je.\n Proizvođač automobila sklopio je partnerstvo o opskrbi s rudarskim kompanijama u Kanadi, gdje će izgraditi svoju prvu sjevernoameričku tvornicu.\n Schmall nije želio reći koje još lokacije razmatraju ni kada bi VW mogao direktno ulagati u rudnike.\n Nabavka baterija po razumnoj cijeni izazov je za proizvođače automobila poput VW-a, Tesle i Stellantisa koji žele proizvoditi cjenovno pristupačnija električna vozila.\nViše ulaganja u proizvodnju baterija od VW-a obećao je samo Tesla, pokazala je Reutersova analiza, iako se čak i on muči s povećanjem proizvodnje i angažira azijske dobavljače da mu pomognu.', 'Njemački kancelar Olaf Scholz izjavio je da nema razloga za zabrinutost zbog Deutsche Banka nakon što je vrijednost njenih akcija naglo pala zbog straha od bankarske krize, javlja Anadolija.\n “Deutsche Bank je modernizovala svoj poslovni model i reorganizovala se. To je veoma profitabilna banka, nema razloga za brigu”, rekao je Scholz novinarima u Briselu, na kraju samita lidera Evropske unije.\n On je rekao da su tokom sastanka lideri Unije razgovarali o nedavnim dešavanjima na globalnim tržištima i situaciji u evropskim zemljama.\nVrijednost pala za 13 posto\n “Evropska bankarska supervizija i finansijski sistem su robusni i stabilni, evropske banke imaju snažna kapitalna sredstva, zahvaljujući radu proteklih godina i naporima samih banaka”, naglasio je Scholz.\n Vrijednost akcija Deutsche Banka pala je u petak za 13 posto nakon što su promjene kreditnih obaveza porasle zbog zabrinutosti zbog moguće globalne bankarske krize.\nProblemi švicarske banke Credit Suisse i bankrot banaka Silicon Valley Bank i Signature Bank sa sjedištem u SAD-u izazvali su zabrinutost za stabilnost globalnog bankarskog sektora.', 'Američka Federalna korporacija za osiguranje depozita (FDIC) izvršila je pregled nacionalnog sistema osiguranja depozita i opcija za reformu usljed nedavnih neuspjeha u bankarskom sektoru, javlja Anadolija.\n Iz FDIC-a je objavljen sveobuhvatan pregled sistema osiguranja depozita i opcija za reformu za rješavanje problema finansijske stabilnosti koji proizilaze iz nedavnih bankrota banaka.\n Izvještaj “Opcije za reformu osiguranja depozita” ispitao je ulogu osiguranja depozita u promovisanju finansijske stabilnosti i sprečavanju bankrota banaka, uz politike koje mogu zahtijevati promjene u pokriću osiguranja depozita.\nVeći limit osiguranja\n FDIC je naveo da podržava podizanje limita osiguranja depozita za poslovne račune za plaćanje iznad trenutnih 250.000 dolara.\n Savjetovano je da se ponudi neograničeno pokriće kako bi se proširilo neograničeno osiguranje depozita na sve deponente.\n Regulator se zalaže i za nuđenje različitih limita osiguranja depozita za različite vrste računa, u kojima bi računi za poslovna plaćanja imali veće pokriće od ostalih računa.\nFDIC-ov prijedlog je uslijedio nakon što je zatvorena problematična First Republic Bank, čiju bi imovinu trebao kupiti JPMorgan Chase.', 'Na svjetskim su tržištima cijene nafte pale i prošle sedmice, četvrtu uzastopno, jer se trgovci plaše da će zbog usporavanja rasta najvećih svjetskih ekonomija oslabiti potražnja za „crnim zlatom“.\n Cijena barela na londonskom tržištu pala je prošle sedmice 1,5 posto – na 74,17 dolara, dok je na američkom tržištu barel pojeftinio 1,8 posto – na 70,04 dolara, javlja Hina.\n Pad cijena četvrtu sedmicu uzastopno posljedica je strahovanja trgovaca od slabljenja potražnje, s obzirom da se usporava rast najvećih svjetskih ekonomija.\n Niz posljednjih podataka pokazuje da oporavak kineske ekonomije, najveće svjetske uvoznice nafte, nije tako brz kao što se očekivalo nakon ukidanja restriktivnih Covid mjera.\n S druge strane, rast američke ekonomije, najvećeg svjetskog potrošača nafte, već se dulje vrijeme usporava jer tamošnja centralna banka već godinu dana podiže kamatne stope kako bi suzbila inflaciju.\n Moguće je i dalje povećanje kamata, što bi dodatno usporilo aktivnosti u ekonomiji. Tako je u petak guvernerka Feda Michelle Bowman kazala da će centralna banka možda trebati još jednom povećati kamate ako inflacija ostane povišena.\nOsnaživanje dolara\n Negativno je na cijene nafte utjecalo i jačanje američkog dolara jer zbog toga nafta postaje skuplja u zemljama koje koriste druge valute.\n Dolarov indeks, koji pokazuje kretanje vrijednosti američke prema ostalih šest najvažnijih svjetskih valuta, ojačao je prošle sedmice 1,4 posto, što je njegov najveći sedmični dobitak od februara.\n S druge strane, podršku cijenama pružaju prognoze analitičara da bi se manjak u ponudi nafte mogao produbiti u drugoj polovini godine.\n Analitičari se pritom pozivaju na procjenu Organizacije zemalja-izvoznica nafte (OPEC) da bi potražnja za njezinom naftom u drugoj polovini godina mogla biti veća za 90.000 barela dnevno nego što su do sada prognozirali.\n „Tržište nafte bliži se deficitu u opskrbi, ako pođemo od pretpostavke da će OPEC dodatno smanjiti proizvodnju kao što je najavio“, rekao je Stephen Brennock iz PVM-a.\nOPEC je odlučio od maja do kraja godine smanjiti proizvodnju za dodatnih 1,16 miliona barela dnevno kako bi podržao cijene.', 'Američka centralna banka (FED) podigla je kamatne stope za 0,25 posto.\n To je izazvalo strahovanje da bi takav potez mogao doprinijeti finansijskim nestabilnostima nakon serije nedavnih bankrota banaka.\n FED navodi da bi moglo biti preduzeto još aktivnosti pošto potrošačke cijene nastavljaju rasti, prenosi Tanjug, pozivajući se na BBC.\n FED je povećavao troškove zaduživanja u nastojanju da uspori privredu i ublaži pritiske koji guraju cijene naviše.\n \t\t\n\n\n\t\t\t\t\t\n\t\t\t\t\t \n \t\t\t\t\t\n\t\t\t\t\n \n \t\t\nDeveto podizanje kamata\n Američki bankarski sistem je “zdrav i otporan”, poručili su iz FED-a, ali su istovremeno naveli da bi bankarske nestabilnosti i previranja mogle potrajati i usporiti rast kamata.\n To je u suprotnosti sa sugestijama koje su stizale iz FED-a prije nekoliko sedmica, kada se nagovještavalo da će biti potrebne i veće kamatne stope u dolazećim mjesecima.\nDanašnje podizanje kamatne stope FED-a je deveto zaredom u posljednjih 12 mjeseci.', 'Američki proizvođač aviona Boeing izvijestio je da je obustavio isporuku aviona iz ‘porodice’ 737 MAX zbog problema s dijelovima koje isporučuje Spirit AeroSystems, a seže možda i do 2019. godine, javlja Hina.\n Spiritovi dijelovi na repu aviona nisu ispravno pripojeni na trup prije dolaska u Boeing, objasnila je kompanija, dodavši da je problem utvrđen u skupini 737 MAX, uključujući MAX 7, MAX 8 i MAX 8200 i kod letjelice P-8 Posejdon koja se temelji na avionu 737 NG.\n Na verzijama aviona koje koriste dijelove drugih dobavljača, poput MAX-a 9, ugradnja je ispravna, dodali su.\n O problemu ih je, kako kažu, izvijestio u srijedu sam proizvođač Spirit, ali vjeruje se da datira još iz 2019. godine.\n Problem ne utječe na sigurnost leta i avioni koji su u upotrebi mogu i dalje letjeti, poručili su iz Boeinga.\nIspitivanje aviona\n Američka savezna agencija za avijaciju objavila je da je “potvrdila” Boeingovu ocjenu da problem ne predstavlja izravnu prijetnju sigurnosti “na temelju činjenica i podataka koje je Boeing dostavio”.\n Dodali su da će ispitati sve avione prije isporuke.\n Utvrđena nepravilnost vjerojatno će utjecati na “značajan” broj 737 MAX-ova koji su još u fazi proizvodnje ili su u spremištima i mogla bi rezultirati smanjenim isporukama u kratkoročnoj perspektivi.\nBoeing nije želio odgovoriti na pitanje hoće li biti prisiljen odustati od planova o pojačanoj proizvodnji aviona 737 u ovoj godini koji su mu trebali osigurati ciljanu isporuku najmanje 400 MAX-ova, napominje Reuters.', 'Američki proizvođač aviona Boeing zabilježio je gubitak od 425 miliona dolara u prvom kvartalu ove godine.\n Prihodi kompanije porasli su u prvom kvartalu 28 posto u odnosu na isti period prošle godine – na 17,9 milijardi dolara, prenosi Anadolija.\n Boeing je u istom periodu 2022. godine ostvario prihod od 13,9 milijardi dolara, navodi se u izvještaju kompanije.\n Kompanija je u prvom kvartalu godine ostvarila gubitak od 425 miliona dolara.\n‘Solidan prvi kvartal’\n Boeing je, također, objavio gubitak od 1,2 milijarde dolara u periodu od januara do marta prošle godine.\n Gubitak Boeinga po dionici u tom periodu pao je sa 2,75 dolara na 1,27 dolara.\n Ove godine očekuje se isporuka 400 do 450 aviona 737 MAX te se planira povećati proizvodnja na 38 aviona mjesečno.\nIzvršni direktor Boeinga Dave Calhoun izjavio je da su imali solidan prvi kvartal i da su se fokusirali na pružanje stabilnosti za klijente.', 'Očekuje se da će multinacionalna investiciona banka UBS obezbjediti bezuslovno antimonopolsko odobrenje Evropske unije za planirano preuzimanje banke Credit Suisse, čime se banka približila završetku tog poslovnog poteza.\n UBS je pristao kupiti švicarsku banku za tri milijarde franaka u zalihama, prenio je Reuters.\nDio grupe svjetski važnih banaka\n Kupac bi trebao preuzeti i do pet milijardi franaka gubitaka u martu, u spajanju koje su osmislile švicarske vlasti kako bi bila izbjegnuta veća previranja koja potresaju tržište u svjetskom bankarstvu.\nI UBS i dvostruko manji po imovini Credit Suisse su u grupi od 30 svjetski sistematski važnih banaka, a propast švicarske banke bi se odrazila na cijeli finansijski sistem.', 'UBS je pristao kupiti konkurentsku švicarsku banku Credit Suisse za tri milijarde švicarskih franaka dionica i pristao preuzeti do pet milijardi franaka gubitaka, u spajanju koje su osmislile švicarske vlasti kako bi se izbjegli dodatni potresi na tržištu previranja u globalnom bankarstvu, prenosi Hina.\n Ugovor uključuje 100 milijardi švicarskih franaka (101 milijardu eura) pomoći za likvidnost za UBS i Credit Suisse od Švicarske centralne banke. Kako bi omogućila UBS-u da preuzme Credit Suisse, savezna vlada daje garanciju za gubitak od najviše devet milijardi švicarskih franaka za jasno definirani dio portfelja, saopćila je vlada.\n Ovo će se aktivirati ako stvarno nastanu gubici u ovom portfelju. U tom bi slučaju UBS preuzeo prvih pet milijardi franaka, savezna vlada sljedećih devet milijardi franaka, a UBS bi preuzeo sve daljnje gubitke, saopćila je vlada.\n Švicarski regulator FINMA rekao je da postoji rizik da bi Credit Suisse mogla postati “nelikvidna, čak i ako je ostala solventna, te da je potrebno da vlasti poduzmu mjere”.\n Credit Suisse, koji ima 167-godišnju historiju, najpoznatija je banka uhvaćena u tržišnim previranjima izazvanim nedavnim kolapsom američkih banaka Silicon Valley Bank (SVB) i Signature Bank, zbog čega je prošle sedmice američka centralna banka morala osigurati 54 milijarde dolara sredstava.\n “Preuzimanjem Credit Suisse od strane UBS-a, pronađeno je rješenje za osiguranje finansijske stabilnosti i zaštitu švicarske ekonomije u ovoj iznimnoj situaciji”, objavila je švicarska centralna banka.\n Vlasti su se borile kako bi spasile Credit Suisse, prije nego što su se finansijska tržišta ponovno otvorila u ponedjeljak.\nIzbjegnut kolaps\n I UBS i Credit Suisse nalaze se u grupi od 30 globalno sistemski važnih banaka koje regulatori pažljivo prate, a neuspjeh Credit Suisse zahvatio bi cijeli finansijski sistem.\n Objava je stigla tokoom vikenda kada su neki konkurenti postali oprezni u svojim odnosima s posrnulim švicarskim zajmodavcem, a regulatori su ga pozvali da sklopi ugovor s UBS-om.\n FINMA, koja je saopćila da je odobrila preuzimanje, rekla je da nedavne mjere za njenu stabilizaciju “međutim nisu dovoljne za vraćanje povjerenja u banku, te su također ispitane i dalekosežnije opcije”.\n Prošle je godine UBS imao 7,6 milijardi dolara dobiti u 2022, dok je Credit Suisse izgubio 7,9 milijardi dolara. Dionice Credit Suisse pale su za 74 posto u odnosu na prošlu godinu, dok su dionice UBS-a relativno nepromijenjene.\n Švicarska vlada saopćila je da također UBS-u daje garanciju od devet milijardi švicarskih franaka za “preuzimanje potencijalnih gubitaka” od imovine kao dio transakcije. Glavni izvršni direktor UBS-a Ralph Hamers i predsjednik Colm Kelleher ostat će na čelu kombinirane banke.\n “Transakcija jača poziciju UBS-a kao vodeće univerzalne banke u Švicarskoj”, objavio je UBS.\nPredsjednik Credit Suissea Axel Lehmann nazvao je spajanje “najboljim mogućim ishodom”.', 'Italija će do kraja 2023. biti nezavisna od ruskog plina, rekao je ministar privrede te europske države Adolfo Urso, ukazujući na dva broda za transport LNG-a s regasifikatorom, od kojih je jedan stigao u luku Piombino, omogućujući umjesto toga da se zemlja oslanja na države poput Alžira, Azerbejdžana i Libije za plin, prenosi agencija Fena, pozivajući se na Euroactiv.\n Nakon 26 dana plovidbe iz Singapura, LNG tanker Golar Tundra, koji može preraditi pet milijardi kubnih metara tekućeg prirodnog plina (LNG) godišnje, konačno je stigao u luku Piombino (pokrajina Livorno).\nVeoma blaga zima\n Zajedno s još jednim brodom, koji se očekuje u Raveni, predviđa se da će zajedno imati ukupni kapacitet od 13 milijardi kubnih metara godišnje.\n Italija će se tokom ove godine moći “u potpunosti osloboditi ovisnosti o ruskom plinu”, rekao je Urso za Radio24.\n “Prešli smo sa 40 posto ruskog plina 2021. na 16 posto prošle godine, te ćemo s ova dva broda uspjeti u našem cilju”, dodao je.\n Kada je riječ o cijenama energije, ministar je rekao da “nema alarma na vidiku” jer su zalihe trenutno pune zbog veoma blage zime. Dodao je kako je dogovor o ograničenju cijena postignut u Briselu, također, osigurao postepeno smanjenje svjetskih cijena.\nProtest lokalnih stanovnika i vlasti\n Tanker Golar Tundra morat će pričekati do maja prije nego što bude u potpunosti operativan, budući da veze s novim kopnenim plinovodom tek trebaju biti dovršene. Izvršni direktor Snam Fsru Italia Elio Ruggieri rekao je da će prva isporuka za testiranje stići krajem aprila.\n Ali nisu svi zadovoljni dolaskom broda za transport LNG-a s regasifikatorom. Gradonačelnik Piombina Francesco Ferrari i nekoliko odbora građana protestirali su protiv regasifikatora mjesecima, navodeći zabrinutost zbog sigurnosti.\nŽalba protiv postavljanja broda-regasifikatora u luci toskanskog grada još je u procesu na Regionalnom upravnom sudu (TAR), a ročište je zakazano za 5. juli.', 'Ajay Banga, kandidat SAD-a, izabran je za novog predsjednika Svjetske banke, potvrdila je ta institucija u saopćenju.\n Banga je bio jedini kandidat i njegov izbor nije iznenađenje.\n Ajay Banga je Amerikanac indijskog porijekla, a nominirao ga je američki predsjednik Joe Biden.\n Zamijenit će Davida Malpassa, također Amerikanca, koji je ranije služio u administraciji bivšeg američkog predsjednika Donalda Trumpa.\n Trebao bi preuzeti dužnost 1. juna, navedeno je iz Svjetske bane, prenosi Beta, pozivajući se na AFP.\n Novoizabrani predsjednik je više puta rekao da će prioritet biti finansiranje borbe protiv klimatskih promjena i reforma Svjetske banke.\nBiden: Bit će ‘transformativni vođa’\n Biden je čestitao Bangi na “velikom izboru” da vodi Svjetsku banku, koju je opisao kao “jednu od najkritičnijih institucija čovječanstva za smanjenje siromaštva i širenje prosperiteta širom svijeta”.\n “Ajay Banga bit će transformativni vođa, koji će donijeti stručnost, iskustvo i inovaciju na mjesto predsjednika Svjetske banke”, rekao je Biden, prenosi Hina, pozivajući se na Reuters.\n “On će pomoći u upravljanju institucijom dok se razvija i širi, kako bi odgovorila na globalne izazove koji direktno utječu na njenu temeljnu misiju smanjenja siromaštva – uključujući klimatske promjene.”\nOd završetka Drugog svjetskog rata Amerikanac vodi Svjetsku banku, a na čelu Međunarodnog monetarnog fonda (MMF) uvijek je Evropljanin.', 'Američka ministrica financija Janet Yellen i dalje je obazriva u pogledu negativnih rizika sa kojima se suočava svjetska ekonomija, imajući u vidu rat u Ukrajini i pritiske na bankarski sektor, ali smatra da su sveukupni izgledi ipak bolji.\n Odbacila je upozorenja Međunarodnog monetarnog fonda (MMF) o većim rizicima povezanim sa financijskim tenzijama, prenio je Reuters.\n Kada je riječ o nepovoljnoj prognozi svjetskog rasta koju je MMF dao za 2023. godinu, a koja upozorava da bi rasplamsavanje previranja u financijskom sistemu moglo smanjiti proizvodnju na nivo blizu recesije, Yellen je rekla da „treba imati pozitivnija očekivanja“.\n „Nisam vidjela dokaze koji ukazuju na smanjenje mogućnosti podizanja kredita, uprkos propasti pojedinih banaka prošlog mjeseca, iako je i to bila mogućnost“, naglasila je.\n Ističe da je američki bankarski sistem ostao zdrav, „s jakim pozicijama kapitala i likvidnosti, a da je svjetski financijski sistem otporan zbog značajnih reformi provedenih nakon financijske krize 2008. godine“.\nDobri rezultati američke ekonomije\n „Američka ekonomija očigledno ima izuzetno dobre rezultate, računajući nastavak otvaranja solidnog broja novih radnih mjesta, inflaciju koja se postepeno smanjuje, sve upadljiviju potrošnju“, rekla je Yellen.\n Zbog svega toga ne očekuje ekonomski pad, iako to ostaje rizik, ali smatra da je svjetska ekonomija na boljem mjestu nego što se predviđalo prošle jeseni, sa stabiliziranim cijenama energije i hrane, dok pritisci u lancu snabdjevanja nastavljaju opadati.\n„Ograničenje cijene ruske nafte pomoglo je stabilizaciji svjetskih energetskih tržišta i istovremeno smanjilo primarni izvor prihoda Rusije“, rekla je Yellen, dodajući da će okončanje rata u Ukrajini biti najveća pomoć za svjetsku ekonomiju.', 'Pakistanski premijer Shehbaz Sharif potvrdio je da će njegova zemlja uskoro dobiti prvu pošiljku ruske nafte po sniženoj cijeni.\n „Dok govorim, rusku naftu utovaruju za slanje ovamo“, rekao je pakistanski premijer u parlamentu.\n Po dogovoru, Pakistan će kupovati samo sirovu naftu, ne derivate.\n Ministar za naftu Musadik Malik potvrdio je ranije Reutersu da je Pakistan kupio prvu pošiljku ruske sirove nafte po sniženoj cijeni.\nRusija već izvozi jeftiniju naftu u Indiju i Kinu\n Islamabad želi uvoziti 100.000 barela na dan ako prva transakcija protekne glatko. Prva pošiljka vjerovatno će stići narednog mjeseca.\n Rusija, koja već izvozi naftu u Indiju i Kinu po sniženoj cijeni, još nije komentirala novi posao.\nPakistan, dugogodišnji zapadni saveznik, uvozio je prošle godine 154.000 barela nafte na dan. Većinu je uvezao iz Saudijske Arabije i Ujedinjenih Arapskih Emirata, prenosi Hina.', 'Proizvođač električnih automobila sa sjedištem u SAD-u Tesla izgradit će novu megatvornicu u kineskom finansijskom centru Šangaju.\n “Nova tvornica trebala bi proraditi u trećem tromjesečju ove godine i početi s proizvodnjom Megapacka u drugom tromjesečju 2024. godine“, javlja je kineska državna novinska agencija Xinhua, citirajući predstavnike Tesle.\nProdaja proizvoda širom svijeta\n Nova tvornica će u početku proizvoditi 10.000 moćnih baterija “Megapack” svake godine, što je gotovo 40 gigavatsati (GWh) pohrane energije, prenosi Anadolija. Proizvodi će se prodavati širom svijeta.\nTesla ima megatvornicu u američkoj saveznoj državi Kaliforniji s kapacitetom proizvodnje 10.000 “megapaketa” godišnje.', 'Inflacija u Velikoj Britaniji ponovno je ubrzala u februaru, podstaknuta ubrzanim rastom cijena hrane i kontinuirano snažnim poskupljenjem energije za domaćinstva, pokazali su podaci Statističkog ureda.\n Stopa inflacije porasla je u februaru na 10,4 posto, sa 10,1 posto prethodnog mjeseca, što znači da je rast cijena ubrzao prvi put od oktobra, prenosi Hina.\n Jedan od glavnih pokretača inflacije u februaru bio je ubrzani rast cijena hrane bezalkoholnih pića, za 18 posto u odnosu na prošlogodišnji februar, nakon 16,7-postotnog skoka u januaru, u periodu nestašice povrća u brojnim supermarketima.\n Trgovci su posebno teško dolazili do paradajza, paprike i krastavaca, uglavnom zbog ekstremnih vremenskih uvjeta koji su utjecali na urod u Španiji i sjevernoj Africi, napominje BBC.\nBank of England opet odlučuje o kamatama\n Na nestašicu su se nadovezale visoke cijene energije koje su utjecale na domaće uzgajivače i problemi u opskrbnim lancima.\n Snažan rast cijena hrane pokrenulo je poskupljenje povrća zbog visokih troškova energije i loših vremenskih uvjeta, koji su u pojedinim dijelovima Evrope doveli do nestašica i racioniranja, rekao je Grant Fitzner, glavni ekonomist Statističkog ureda.\n Troškovi stanovanja bili su viši za 26,6 posto nego u februaru 2022. godine, uz gotovo istu stopu rasta kao i u januaru, zbog poskupljenja struje i plina.\nBritanska centralna banka (Bank of England) odlučit će na sjednici u četvrtak hoće li povećati, smanjiti ili zadržati kamatne stope na sadašnjem nivou kako bi obuzdala inflaciju. Od decembra 2021. godine podizala ih je deset puta kako bi skupljim zaduživanjem smanjila potrošnju.', 'Američka ministrica finansija Janet Yellen izjavila je da 1. juni ostaje krajnji rok za podizanje granice federalnog duga i upozorila kako su prilično slabi izgledi da vlada osigura dovoljno prihoda i premosti do 15. juna, kada treba platiti više poreskih dugova.\n Za NBC je rekla da će biti teških odluka koje treba donijeti u vezi s isplatama Amerikancima ako Kongres ne uspije podići gornju granicu duga, koji trenutno iznosi 31.400 milijardi dolara, prije nego što Ministarstvo finansija ostane bez novca i bude primorano da ne ispuni finansijske obaveze.\n “U posljednjem pismu Kongresu naznačila sam da očekujemo da nećemo moći platiti sve naše račune početkom juna… možda već 1. juna. Nastavit ću redovno obavještavati Kongres, ali svakako nisam promijenila svoju procjenu. Tako da mislim da je to krajnji rok”, kazala je Yellen.\nBijela kuća pregovara s republikancima\n Na pitanje bi li Ministarstvo finansija moglo prebroditi do 15. juna prije nego što ostane bez novca, rekla je da postoji neizvjesnost o tačnom danu kada bi se to moglo dogoditi, ali da sumnja kako bi novac mogao potrajati nakon 15. juna, prenosi Reuters.\n “Uvijek postoji neizvjesnost o poreskim priznanicama i potrošnji i zato je teško biti potpuno siguran u to, ali je moja procjena kako su izgledi da dođemo do 15. juna i budemo u mogućnosti platiti sve naše račune prilično mala”, kazala je Yellen.\n Pregovarački tim Bijele kuće i kongresmeni iz redova republikanske većine nastavili su razgovore o prihvatljivom maksimumu javnog duga, pitanja koje prate nemir i neizvjesnost na finansijskim tržištima.\nBez dogovora dvije strane SAD bi se mogao naći u situaciji da ne može pokriti javni dug, što bi značilo da se aktuelna administracija više ne bi mogla ni zaduživati, ni servisirati sve finansijske obaveze.', 'Uz intervenciju hrvatske Vlade, koja ima udjele u kutinskom divu Petrokemija, dovršen je prenos vlasništva između INA-e, PPD-a i turskog Yildirima, vrijednog gotovo 55 miliona eura.\nVlada od turskih ulagača, kao novog većinskog vlasnika, očekuje modernizaciju tvornice, a radnici, lokalni političari i stručnjaci upozoravaju na posljedice eventualnog nepokretanja proizvodnje.', 'U godini za nama u svijetu su zabilježene rekordne stope inflacije koje su najteže pogodile najsiromašnije slojeve društva, a među njima je najviše onih koji primaju minimalne plate.\n Svrha minimalne plate je da uspostavi osnovnu razinu dohotka, što bi u idealnom slučaju bilo dovoljno da osigura osnovne potrebe radnika, kao što su hrana, stanovanje, zdravstveno osiguranje… ali to danas nije slučaj u velikoj većini država svijeta.\n U zemljama u kojima postoji, minimalnu platu određuje vlada, dok u nekima sindikati i poslodavci plate dogovaraju kroz kolektivne ugovore.\n Istraživanje Picodija pokazuje ogromne razlike u platama od zemlje do zemlje. Dok je radniku u Nigeriji zagarantovana minimalna plata manja od 70 eura, radniku u Luksemburgu će biti isplaćeno dvije hiljade eura više.\nStopostotno povećanje\n Kao odgovor na inflaciju skoro sve zemlje obuhvaćene istraživanjem podizale su vrijednost minimalne plate. Ističu se Argentina i Turska, koje su povećale svoje minimalne plate za 100 posto ili više u odnosu na one iz januara 2022.\n Turska pati od tekuće valutne krize, a lira je izgubila više od 40 posto svoje vrijednosti iz 2021, dok su cijene osnovnih namirnica znatno porasle.\n Argentina, druga najveća ekonomija Južne Amerike, kao odgovor na veoma visoku inflaciju tri puta je objavila povećanje minimalne plate tokom 2022.\n U listi ispod pogledajte koliko iznose minimalne plate u zemljama širom svijeta, te za koliko su one povećane u posljednjoj godini. Zbog velikih razlika u bruto i neto prihodima uzrokovanih različitim poreskim sistema u različitim zemljama, korišten je iznos neto plate, tj. iznos novca koji stigne na račun radnika.\n \n I u državama regije veliki je nesrazmjer u iznosu minimalne plate.\n Dok će za puno radno vrijeme na Kosovu radnik dobiti između 130 i 170 eura, ovisno o starosnoj dobi, radniku u Sloveniji zagarantovana je minimalna plata od 878 eura.\n Crna Gora je programom „Evropa sad“ povećala minimalne plaće na 450 eura, dok su plaće u Bosni i Hercegovini, Srbiji i Sjevernoj Makedoniji približno iste veličine.\n \n Minimalna plata igra važnu ulogu u zaštiti radničkih prava i borbi protiv siromaštva. Međutim, potrebno je razmotriti različite faktore i pristupe u određivanju razine minimalne plate kako bi se osigurao balans između zaštite radnika i potrebe za fleksibilnošću poslovanja.\nPred sindikatima i organizacijama za zaštitu radničkih prava je velika borba, jer u mnogim zemljama minimalna plata nije dovoljna za osiguranje dostojnog života zaposlenika.', 'Još jedan sudija usvojio je strože tumačenje američkog Apelacionog suda o vijek i po starom Zakonu o rudarstvu, izneseno u novoj presudi kojom se blokira otvaranje rudnika metala u Nevadi.\n Presuda bi mogla imati posljedice za ogroman rudnik litija u \u200b\u200bblizini granice Nevade i Oregona, ali i za druge buduće rudnike na javnom zemljištu širom američkog Zapada, javlja AP.\n Američki okružni sudija Larry Hicks u gradu Reno je ukinuo odobrenje Američkog ureda za upravljanje zemljištem (U.S. Bureau of Land Management, BLM) za planirani rudnik molibdena Eureka Moly istočno od Rena u slučaju koji traje još od 2013. godine.\n Hicks se pozvao na sudsku odluku u prošlogodišnjem slučaju u Arizoni koja je promijenila dugogodišnji stav vlade da Zakon o rudarstvu iz 1872. daje ista prava za rudarstvo i na susjedno zemljište radi odlaganja jalovine i drugog otpada.\n Ta presuda blokirala je izgradnju rudnika bakra na osnovu zaključka da se ta prava ne primjenjuju automatski na susjedno javno šumsko zemljište gdje je kompanija planirala odložiti otpadnu stijenu.\n Sutkinja Miranda Du također se pozvala na istu presudu u zaključivanju prošlog mjeseca da je BLM postupila nezakonito kada je odobrila rad rudniku Thacker Pass kompanije Lithium Americas u blizini granice Nevade i Oregona.\n Za razliku od Hicksa ili Apelacionog suda, Du nije poništila odobrenje BLM-a za taj projekt, već je tražila novu proceduru te uprave za izdavanje dozvole. U međuvremenu, radovi za pripremu rudnika su u toku.\nBidenov program ‘čiste energije’\n Ekolozi su uložili žalbu na odluku sutkinje Du o rudniku litija sudu u San Franciscu, koji bi trebalo da sasluša argumente u junu.\n Litij se koristi u proizvodnji baterija za električna vozila što je ključni dio programa „čiste energije“ predsjednika Josepha Bidena da ubrza prelazak s fosilnih goriva na obnovljive izvore energije.\n Kao i drugi rudnici decenijama, Eureka Moly je tvrdila da nema namjeru da trajno zauzme susjedna zemljišta jer će se rudarstvo na planini Hope završiti za 40 godina. Ali sudija Hicks je rekao da će, iako dozvola rudniku da koristi susjedno zemljište ističe kada projekt bude završen, otpadna stijena ostaje. Dakle, zauzimanje će biti trajno.\nEkolozi najavljuju nove akcije\n Ekolozi kažu da je Hicksova presuda dobra za njihovu žalbu na otvaranje rudnika Thacker Pass, a planiraju i akciju protiv drugih rudnika molibdena i litija.\n Lithium Americas i drugi lideri te djelatnosti insistiraju na tome da zaštitnici prirode preuveličavaju potencijalni pravni domet. Mark Compton, izvršni direktor Američkog udruženja za istraživanje i rudarstvo, smatra da su „činjenice jedinstvene za svaki slučaj“.\nMeđutim, John Hadder, izvršni direktor organizacije Great Basin Resource Watch, sa sjedištem u gradu Reno, rekao je da „sudije kažu kako postoje nezakonite radnje, a da kompanije ipak mogu da nastave s nezakonitom radnjom“ što po njemu „nema smisla“.', 'Banka Engleske je podigla kamatne stope na najviši nivo od kraja 2008. godine, boreći se s visokom inflacijom u Velikoj Britaniji.\n Odluka devetočlanog Odora za monetarnu politiku Banke da podigne svoju glavnu kamatnu stopu za četvrtinu procentnog poena na 4,5 posto bila je očekivana na finansijskim tržištima. To je 12. povećanje po redu, prenosi agencija Beta, pozivajući se na AP.\n Druge glavne centralne banke kao što su: Američke federalne rezerve i Evropska centralna banka, također, podižu kamatne stope da bi oborile stope inflacije s višedecenijskih maksimuma.\nOčekuje se pad inflacije do kraja godine\n Banka Engleske je počela podizati kamatne stope krajem 2021. godine sa niskih 0,1 posto kako bi pod kontrolom držala poskupljenja koja su bila posljedica ukidanja ograničenja zbog korona virusa, a potom i ruske invazije na Ukrajinu, što je dovelo do rasta cijena energenata.\n Banka, čiji je cilj da drži inflaciju na blizu dva posto, saopćila je da će inflacija, koja je sada nešto iznad deset posto, do kraja godine vjerovatno pasti na blizu pet posto.\nU dokumentima uz svoju današnju odluku Banka je saopćila da su cijene hrane ostale više duže nego što se očekivalo, te očekuje da će inflacija potrošačkih cijena opadati sporije nego što se mislilo.', 'Evropska banka za obnovu i razvoj (EBRD) mobilisaće više od 1,1 milijarde eura direktnih investicija ili ulaganja preko finansijskih posrednika kako bi pomogla zemljama Evropske unije (EU) u koje Banka ulaže da ostvare pun zeleni potencijal, poboljšaju održivost i smanje uticaj štetnih gasova na životnu sredinu.\n Odbor za ulaganja InvestEU odobrio je garancije u vrijednosti do 150 miliona eura za prve operacije EBRD-a, u okviru ugovora o garancijama InvestEU vrijednog do 450 milona eura između Evropske komisije i EBRD-a, javlja Tanjug.\n Novo finansiranje podstaći će zelena i održiva ulaganja u komunalni, saobraćajni i energetski sektor, kako bi se odgovorilo na izazove zaštite životne sredine.\nZeleni gradovi\n Također će podržati uspješan program EBRD-a “Zeleni gradovi”, koji je aktivan u više od 50 urbanih područja kako bi se ubrzala njihova zelena tranzicija, prenosi SeeBiz.\n Sredstva će biti korištena i za oporavak od krize izazvane pandemijom i rješavanje nedostataka u infrastrukturi, a poboljšaće i konkurentnost i socioekonomsko približavanje zemalja EU-a.\n Finansijske institucije u tim zemljama davaće zajmove za finansiranje ulaganja u održivi saobraćaj, energetsku efikasnost, obnovljive izvore energije i stambene zgrade.\xa0To će doprinijeti uštedi energije i smanjenju emisije ugljen-dioksida u građevinarstvu i saobraćajnom sektoru.\nNovo finansiranje će pomoći i u rješavanju energetske krize izazvane ratom u Ukrajini.', 'U Sarajevu je održan 12. Sarajevo Business Forum, koji je bio prilika za povezivanje poslovnih lidera zemalja regije, ali i šansa za stvaranje novih konekcija sa međunarodnim partnerima.O emisiji Biznis magazin, novi trendovi i informacije iz poslovnog svijeta.Za vrijeme emitiranja, pogledajte Rasporedplay-arrowDužina videa 27 minutes 05 seconds 27:05Prol\xadjet\xadni opo\xadravak | Al Jazeera Busi\xadnessplay-arrowDužina videa 28 minutes 12 seconds 28:12Rad\xadnič\xadka pra\xadva | Al Jazeera Busi\xadnessplay-arrowDužina videa 23 minutes 17 seconds 23:17Održivost pen\xadz\xadi\xadjskih fon\xaddo\xadva | Al Jazeera Busi\xadnessplay-arrowDužina videa 26 minutes 56 seconds 26:56Um\xadjet\xadna in\xadteligen\xadci\xadja i tržište rada I Al Jazeera Busi\xadnessplay-arrowDužina videa 27 minutes 27 seconds 27:27Prog\xadnoze Među\xadnar\xado\xaddnog mon\xade\xadtarnog fon\xadda | Al Jazeera Busi\xadnessCijeli SadržajStrana ula\xadgan\xadja u rudars\xadki sek\xadtor BiH | Al Jazeera Busi\xadness U fokusu je in\xadves\xadti\xadci\xadja vri\xadjed\xadna 250 mil\xadiona dolara u bosan\xadsko\xadherce\xadgo\xadv\xadačkom gradiću Varešu.Published On 08 Apr 202308 Apr 2023play-arrowDužina videa 22 minutes 16 seconds 22:16Ze\xadleni in\xadves\xadti\xadci\xadjs\xadki val | Al Jazeera Busi\xadness U mag\xada\xadz\xadinu Al Jazeera Busi\xadness raz\xadma\xadtramo kako Bosna i Herce\xadgov\xadina može isko\xadris\xadti\xadti novi val in\xadves\xadti\xadci\xadja i šta donose nove reg\xadu\xadlacije EU-a, pop\xadut ETS-a i CBAM-a.Published On 01 Apr 202301 Apr 2023play-arrowDužina videa 25 minutes 00 seconds 25:00Odnosi Kine i Rusi\xadje | Al Jazeera Busi\xadness Nova faza strateškog part\xadner\xadst\xadva, Kina i Rusi\xadja na\xadjavlju\xadju još snažni\xadju ekonom\xadsku sarad\xadnju.Published On 25 Mar 202325 Mar 2023play-arrowDužina videa 25 minutes 40 seconds 25:40Tur\xadbu\xadlen\xadci\xadje u bankarskom sek\xadtoru | Al Jazeera Busi\xadness Prvo je doš\xadlo do kra\xadha dion\xadi\xadca i gu\xadbit\xadka likvid\xadnos\xadti, nakon čega su dvi\xadje banke u SAD-u prek\xadin\xadule s radom.Published On 18 Mar 202318 Mar 2023play-arrowDužina videa 27 minutes 20 seconds 27:20Mod\xader\xadno fi\xadnan\xadsi\xadjsko tržište | Al Jazeera Busi\xadness Budućnost bankarst\xadva: kako tehnološ\xadki tren\xaddovi ob\xadliku\xadju mod\xader\xadno fi\xadnan\xadsi\xadjsko tržište?Published On 11 Mar 202311 Mar 2023play-arrowDužina videa 27 minutes 46 seconds 27:46Nove tehnologi\xadje | Al Jazeera Busi\xadness Prek\xadlop\xadni smart\xadfoni, metaverzum, um\xadjet\xadna in\xadteligen\xadci\xadja i druge tehnologi\xadje koje pli\xadjene pažn\xadju pred\xadstavl\xadjene su na ovo\xadgodišn\xadjem Sv\xadjet\xadskom mo\xadbil\xadnom kon\xadgre\xadsu u Barceloni.Published On 04 Mar 202304 Mar 2023play-arrowDužina videa 27 minutes 41 seconds 27:41So\xadlarni po\xadten\xadci\xadjal | Al Jazeera Busi\xadness En\xader\xadget\xads\xadka trans\xadfor\xadma\xadci\xadja: može li regi\xadja uh\xadvati\xadti ko\xadrak sa člani\xadca\xadma Evropske uni\xadje?Published On 25 Feb 202325 Feb 2023play-arrowDužina videa 27 minutes 00 seconds 27:00Ekonom\xads\xadki op\xadti\xadmizam u EU | Al Jazeera Busi\xadness Nakon crnih prog\xadnoza kra\xadjem prošle go\xaddine, posljed\xadn\xadja anal\xadiza pokazu\xadje da će Evropa ipak izb\xadjeći re\xadce\xadsi\xadju te da će in\xadflaci\xadja biti niža od očeki\xadvane.Published On 18 Feb 202318 Feb 2023play-arrowDužina videa 27 minutes 12 seconds 27:12Naft\xadna bo\xadnan\xadza | Al Jazeera Busi\xadness U jeku glob\xadalne en\xader\xadgetske krize na\xadjveće sv\xadjetske kom\xadpani\xadje iz naftnog sek\xadto\xadra zaradile su go\xadto\xadvo 200 mil\xadi\xadjar\xaddi dolara, što je za mnoge novi his\xadtori\xadjs\xadki reko\xadrd.\xa0Published On 11 Feb 202311 Feb 2023play-arrowDužina videa 27 minutes 45 seconds 27:45Ko\xadrup\xadci\xadja u zeml\xadja\xadma regi\xadje | Al Jazeera Busi\xadnessO ut\xadje\xadca\xadju ko\xadrup\xadci\xadje na ekonomi\xadju za Al Jazeeru je gov\xado\xadrila pro\xadfe\xadsor\xadi\xadca Hatidža Jahić s Ekonom\xadskog fakul\xadte\xadta Uni\xadverzite\xadta u Sara\xadje\xadvu.', 'Najosnovniji životni troškovi, kao što su stanovanje i komunalije, porasli su prošle godine do četiri puta brže od plata širom Evropske unije, pokazuju podaci Eurostata.\n Cijena rada po satu porasla je za 4,4 posto prosječno u zemljama Evropske unije u 2022. godini, pokazuju najnoviji podaci evropskog biroa za statistiku Eurostat, prenosi Beta.\n Kada se rast zarada uporedi sa stopom inflacije od 9,2 posto u EU prošle godine, proizilazi da je povećanjem plata u prošloj godini nadoknađena samo polovina poskupljenja troškova života.\n Jaz između zarada i inflacije je još veći kada su u pitanju najosnovniji troškovi života: troškovi stanovanja i komunalija (18 posto imaju uio u ukupnim troškovima) su rasli četiri puta brže od plata, dok su transport i hrana (12 posto) porasli tri puta brže.\n Realne zarade, koje označavaju kretanje plata u odnosu na inflaciju, pale su prošle godine u svim zemljama članicama EU za prosječno čak devet posto. Poređenja radi, stvarni profit je povećan za jedan posto, pokazuju podaci Eurostata.\n Podaci Evropske centralne banke (ECB) pokazuju da su povećanja profitnih marži u 2021. i 2022. godini bila veća od povećanja jediničnih troškova rada, što znači da rast profitnih stopa ima značajniju ulogu u pokretanju inflacije.\nUgrožen životni standard\n Komentirajući ove podatke Eurostata generalna sekretarka Evropske konfederacije sindikata Esther Lynch je ocijenila da su poskupljenja ugrozila životni standard zaposlenih i njihovih porodica.\n “Ove brojke su još jedan dokaz da su radnici žrtve inflacije, a ne njen uzrok. Iza ovih cifara stoje stvarni ljudi koji se bore da osiguraju hranu za svoje porodice, zagriju svoje domove i čak priušte prevoz do svog radnog mjesta”, rekla je Lynch.\n Dodala je da je pad životnog standarda radnika rezultat toga što kompanije, posebno one u energetskom i prehrambenom sektoru, koriste probleme sa snabdijevanjem da povećaju svoje cijene i ostvare rekordne profite.\nPrema njenim riječima, “vrijeme je da političari prestanu da kažnjavaju žrtve inflacije smanjenjem plata i da se pozabave pravim uzrokom inflacije oporezivanjem viška profita”.', 'Čelnica Međunarodnog monetarnog fonda (MMF) Kristalina Georgieva upozorila je da globalnoj ekonomiji prijeti raspad na zaraćene blokove.\n U govoru u Briselu, nazvanom “Ujedinjeni protiv podijeljenog svijeta”, navela je da se svijet nalazi u opasnom historijskom trenutku, piše u saopćenju MMF-a, prenosi Tanjug.\n “Nakon desetljeća globalne integracije, postoji sve veći rizik da se svijet podijeli na zaraćene ekonomske blokove. Ovaj scenarij će biti štetan za sve, uključujući stanovništvo Evrope”, rekla je.\n‘Perood rasta ispod standarda’\n Opasnost je posebno izražena zbog činjenice da je ovaj period globalnog ekonomskog rasta “ispod historijskih standarda”, dodala je Georgieva.\nMMF prognozira da će nivo globalnog ekonomskog rasta u narednih pet godina biti oko tri posto, upozorila je čelnica MMF-a.', 'Brojne općine u Hrvatskoj kasne s raspisivanjem natječaja za dodjelu državnog poljoprivrednog zemljišta. Razlog je, tvrde neki farmeri, jer se oni koji trenutačno imaju takvu zemlju u zakupu, boje da će ju izgubiti. Zbog toga je ministarstvo poljoprivrede preuzelo raspodjelu u 14 jednica lokalne samouprave. Ali i tamo gdje su općine provele natječaje, neki farmeri kažu da se trebaju poništiti jer su namješteni.', 'Kriza koja je, prvog zbog pandemije, a onda i ruske agresije na Ukrajinu, zahvatila cijeli svijet izazvala je veliku zabrinutost.\n Ekonomski analitičari diljem svijeta strahovali su da zbog krize i rezanja troškova ne dođe do masovnih otpuštanja radnika i još veće krize. Ipak, podaci koje je objavio Eurostat pokazuju da, barem za sada, nema prevelikog razloga za strah.\n Prema tim podacima, u 2022. godini bilo je zaposleno 75 posto (193,5 miliona) osoba u dobi od 20 do 64 godine u Evropskoj uniji, što je najveći udio zaposlenih zabilježen od početka 2009. Stopa zaposlenosti pala je na 72 posto 2020. zbog pandemije, ali se postotak podigao vratio na 73 posto godinu kasnije i dodatno porastao za dva postotna boda (pp) prošle godine.\n Među članicama EU-a, 11 ih je imalo stope zaposlenosti iznad 78 posto, što je jedan od tri cilja postavljena u akcijskom planu Evropske unije do 2030. Holandija sa 83 posto, te Švedska i Estonija sa po 82 posto imaju najviše stope zaposlenosti, dok su najniže stope zabilježene u Italiji (65 posto), Grčkoj (66 posto) i Rumuniji (69 posto).\nŽene kvalificiranije od muškaraca\n Stopa prekvalificiranosti u EU-u u prošloj godiji iznosila je 22 posto, s 21 posto za muškarce i 23 posto za žene. Prekvalificiranost je pojam koji se označava zapošljavanje ljudi s tercijarnim obrazovanjem u zanimanjima koja ne zahtijevaju tako visok nivo obrazovanja. Budući da je 2023. proglašena Evropskom godinom vještina, ove bi statistike mogle pomoći u informiranju kreatora politika o tome kako ljudi u EU-u prolaze u pogledu primjene svojih kvalifikacija.\n Među zemljama EU-a, stopa prekvalificiranosti bila je najveća u Španiji (36 posto), a slijede Grčka i Kipar (svaka po 32 posto). S druge strane, Luksemburg (sedam posto), Švedska, Danska, Mađarska i Češka (svaka po 14 posto) bilježe najniže stope.\n U 19 od 27 zemalja EU-a žene su imale više stope prekvalificiranja od muškaraca, s najvećim razlikama zabilježenim na Malti (+11 pp), Kipru (+8 pp), Italiji i Slovačkoj (obje +7 pp). Međutim, u osam zemalja EU-a muškarci su imali više stope prekvalificiranja, a najveće su razlike zabilježene u baltičkim zemljama: Litvanija (+5 pp), Estonija i Latvija (svaka po +4 pp).\nZaposlenost u 2022. u usporedbi sa ciljem EU-a\n Godine 2017. Evropska komisija, Evropski parlament i Vijeće zajednički su predstavili Akcijski plan evropskog stuba socijalnih prava sa ciljem promoviranja pravednih i efikasnih tržišta rada i sistema socijalne pomoći diljem Evrope. Kako bi postigla ovaj cilj, EU je postavio tri cilja za 2030. godinu, od kojih je jedan – postići stopu zaposlenosti od 78 posto.\n Prošle godine, broj zaposlenih osoba u dobi od 20 do 64 godine u EU iznosio je ukupno 193.458.000, što je činilo 74,6 posto svih osoba u odgovarajućoj dobnoj grupi. U članicama EU-a, 11 zemalja prijavilo je stopu zaposlenosti veću od 78 posto, dok je 11 zemalja palo u raspon od 70 do 78; preostalih pet zemalja imalo je stope zaposlenosti ispod 70 posto.\n Stope zaposlenosti u pet država članica EU-a premašile su 81 posto – Holandija je vodeća s 82,9 posto, a slijede je Švedska (82,2), Estonija (81,9), Češka (81,3) i Malta (81,1). Slične stope zabilježene su u zemljama EFTA-e s dostupnim podacima – na Islandu (84,8), te u Švicarskoj (81,9) i Norveškoj (80,9). Nasuprot tome, Hrvatska (69,7), Španija (69,5), Rumunija (68,5), Grčka (66,3) i Italija (64,8) imale su stope zaposlenosti ispod 70 posto.\n Kao dio svoje predanosti promoviranju uključivog zapošljavanja, Akcijski plan evropskog stuba socijalnih prava postavio je cilj smanjiti jaz u zapošljavanju među spolovima. Godine 2022. stopa zaposlenosti osoba u dobi od 20 do 64 godine u EU iznosila je 74,6 posto. Međutim, postoji značajan jaz između stopa zaposlenosti muškaraca i žena. Dok je stopa zaposlenosti muškaraca u EU-u iznosila 80 posto, stopa zaposlenosti žena u EU-u bila je 69,3 posto, što je rezultiralo rodnom razlikom u zaposlenosti od 10,7 postotnih bodova.\n Devet država članica EU-a ima veće razlike u zapošljavanju među spolovima od razlika u EU kao cjelini. Te zemlje uključuju Španiju, Irsku, Kipar, Poljsku, Maltu, Češku, Rumuniju, Italiju i Grčku. Najveće razlike u zaposlenosti među spolovima zabilježene su u Italiji i Grčkoj, gdje je bilo zaposleno nešto više od polovice ženskog stanovništva (55 odnosno 55,9 posto), u usporedbi s oko tri četvrtine muškog stanovništva (74,7 odnosno 76,9 posto).\n Generalno, u svim državama članicama EU-a stopa zaposlenosti muškaraca viša je od stope zaposlenosti žena. Međutim, rodna razlika u zaposlenosti bila je relativno mala u baltičkim zemljama (Litvanija, Latvija i Estonija) i Finskoj, s razlikama od tri postotna boda ili manje.\nZaposlenost starijih u odnosu na mlade\n Podaci iz 2022. pokazuju da su u EU mladi muškarci u dobi od 15 do 24 godine imali višu stopu zaposlenosti (37 posto) nego njihove kolegice (32,3 posto). Iste je godine bilo zaposleno 87 posto muškaraca u dobi od 25 do 54 godine, dok je stopa žena u istoj dobnoj grupi bila 76,5 posto. Za osobe u dobi od 55 do 64 godine stopa zaposlenosti bila je 68,7 posto za muškarce i 56,2 posto za žene. To naglašava sve veći jaz u zaposlenosti spolova s dobi: 4,7 postotnih bodova za dobnu grupu 15-24 godine, 10,5 postotnih bodova za 25-54 godine i 12,5 postotnih bodova za grupu 55-64 godine.\n Dugoročni trend pokazuje da je stopa zaposlenosti za osobe u dobi od 55 do 64 godine bila na uzlaznoj putanji i manje je sklona fluktuacijama, čak i tokom pandemije. Između 2009. i 2022. došlo je do značajnog povećanja od 21,1 pp u stopi zaposlenosti žena u dobi od 55 do 64 godine, dok su muškarci u istoj dobnoj grupi zabilježili porast od 16,9 pp. Za one u dobi od 25 do 54 godine, stopa zaposlenosti porasla za 6,3 pp za žene i 3,8 pp za muškarce. Najmanji porast zabilježen je kod mladih muškaraca i djevojaka, kod kojih su i jedni i drugi zabilježili rast zaposlenosti od 2,2 postotna boda.\n Tokom 13 godina, između 2009. i 2022, dobna struktura zaposlenosti u EU-u doživjela je značajnu promjenu, s rastućim udjelom zaposlenih osoba u dobi od 55 do 64 godine i smanjenjem udjela osoba u dobi od 15 do 24 godine. U 2009. godini muškarci u dobi od 55 do 64 godine činili su 13,2 posto svih zaposlenih muškaraca u dobi od 15 do 64 godine, da bi 2022. godine porasli na 19,3 posto (+6,1 pp).\n Promjena za žene u dobi od 55 do 64 godine u istom je razdoblju bila još snažnija: one su činile 11,6 posto svih zaposlenih žena u dobi od 15 do 64 godine u 2009, što je poraslo na 19,2 posto u 2022. (+7,6 pp). S druge strane, udio zaposlenih osoba u dobi od 15 do 24 godine među svim zaposlenima u dobi od 15 do 64 godine pao je s 9,1 posto za muškarce i 9,3 posto za žene u 2009. na 8,4 posto za muškarce i 8,0 posto za žene u 2022. godini.\nZaposlenost prema stepenu obrazovanja\n Kako bi se promovirao način razmišljanja o rastu prema prekvalificiranju i usavršavanju, 2023. je proglašena Europskom godinom vještina. Cilj je opremiti ljude potrebnim vještinama za osiguranje relevantnih, visokokvalitetnih poslova.\n Nivo obrazovanja ima značajan utjecaj na stopu zaposlenosti. U 2022. godini u EU je stopa zaposlenosti za osobe u dobi od 20 do 64 godine s visokim stepenom obrazovanja iznosila 86 posto, što je mnogo više od stope za one koji su završili samo niži stepen obrazovanja, koja je iznosila 57,2 posto. Vrijedno je napomenuti da se visoki stepen obrazovanja odnosi na tercijarno obrazovanje, koje obuhvata tercijarno obrazovanje kratkog ciklusa, bachelora, magistara ili doktorata, dok se niska stopa odnosi na (najviše) primarnu ili niže srednje obrazovanje. Stopa zaposlenosti u EU-u za ljude koji su završili svoje obrazovanje na srednjem stepenu bila na 74,2 posto.\nZaposleni ljudi s doktorskim ili ekvivalentnim stepenom obrazovanja imaju relativno mali postotak zaposlenosti u svim zemljama. Najveći udio u EU zabilježen je u Sloveniji (4,4 posto), Luksemburgu (3,1), Švedskoj (2,3) i Njemačkoj (2,1), dok je najmanji u Bugarskoj i Rumuniji (0,4 i 0,3 posto).', 'Crnogorski nacionalni avioprijevoznik „Air Montenegro“ ovog ljeta će letjeti između Podgorice i Sarajeva, a letovi će se realizovati od 19. juna do 18. septembra, jednom sedmično.\n Takav je dogovor postignut tokom sastanka predsjednika Odbora direktora Aerodroma Crne Gore Eldina Dobardžića i direktora Aerodroma Sarajevo Alana Bajića na marginama Sarajevo Business Foruma.\n Oba aerodroma će, kako prenosi Fena, svojim operativno-tehničkim kapacitetima podržati realizaciju letova između glavnih gradova Crne Gore i Bosne i Hercegovine.\nLetovi svakog ponedjeljka\n Dvije strane imale su, tokom razgovora, u vidu interes turista iz Bosne i Hercegovine za predstojeću turističku sezonu, interes crnogorske turističke privrede i poslovnih ljudi, ali i građana dvije države u pravcu unapređenja dobrosusjedskih odnosa, političke i ekonomske saradnje i efikasnije i lakše povezanosti, rečeno je nakon sastanka.\n„Air Montenegro“ će letjeti svakog ponedjeljka, počevši od 19. juna u 10:50 iz Podgorice, s povratkom u 15:10 iz Sarajeva.', 'Švicarska vlada i centralna banka osigurale su 259 milijardi švicarskih franaka (280 milijardi dolara) subvencija za Credit Suisse i UBS, pokazuju dokumenti, što odgovara trećini švicarskog bruto domaćeg proizvoda (BDP).\n UBS je objavio da će za posrnuli Credit Suisse platiti 3,4 milijarde dolara, a Vlada je tom iznosu dodala i prve 5,4 milijarde dolara gubitaka na izvedenicama i drugoj rizičnoj imovini, javlja Reuters.\n Sporazum o preuzimanju uključuje ogromnu subvenciju države i centralne banke iz programa kredita i jačanja likvidnosti i obećanje vlade da će apsorbirati do devet milijardi franaka potencijalnih gubitaka od preuzimanja.\n Prošle sedmice Credit Suisse objavio je da je od Švicarske centralne banke osigurao 50 milijardi franaka iz programa osiguranih kredita i kratkoročne likvidnosti. Program može koristiti ako je vrijednost kolaterala, poput hipoteka i vrijednosnih papira, veća od iznosa kredita.\nDio grupe 30 globalno važnih banaka\n Uz sve to, Centralna banka ponudila je banci nastaloj spajanjem UBS-a i Credit Suissea hitni zajam za likvidnost od 100 milijardi švicarskih franaka i još 100 milijardi franaka iz državnog mehanizma zaštite likvidnosti, za koji garantira Švicarska vlada.\n Ukupno 259 milijardi franaka subvencija odgovara trećini švicarskog BDP-a, koji je prošle godine iznosio 771 milijardu franaka.\n Centralna banka nije željela odgovoriti na pitanje jesu li Credit Suisse ili UBS iskoristili ponuđeni novac.\n I UBS i Credit Suisse spadaju u grupu 30 globalno sistemski važnih banaka, čije je poslovanje pod budnim okom regulatora, prenosi Hina.\n„Vlada će glasačima morati objasniti zašto izlažu riziku novac građana, poreznih obveznika, da bi spasili banku koja je uglavnom servisirala ultrabogate i radila nevjerovatne stvari u investicijskom bankarstvu“, rekao je Reutersu bivši izvršni direktor jedne globalne banke pod uvjetom anonimnosti.', 'Italija se suočava s velikom nestašicom radne snage i nedostaje joj gotovo milion radnika u nekoliko privrednih sektora, izjavila je ministrica rada Maria Elvira Calderone.\n „Glavni problem je što sve više ljudi zbog dobi napušta tržište rada, a teško je naći nove radnike koji bi popunili ta radna mjesta“, rekla je Calderone, prenosi dpa.\n Prema njenim riječima, Italijanska vlada radi na tome da „kompanije imaju radnu snagu osposobljenu za posao koji će raditi, a posebno za izazove današnjice i sutrašnjice“.\n „To se posebno odnosi na ekološku i digitalnu transformaciju u svijetu rada“, dodala je Calderone, istaknuvši i da je glavni cilj zaposliti „svakog građanina i građanku Italije”.\nTurizam i poljoprivreda traže najviše radnika\n Nestašica radne snage posebno je izražena u turizmu, tvrde u udruženju Assoturismo Confesercenti. Ugostiteljski sektor žali se na slabi odziv na ponude, ali i na manjak kvalifikacija kandidata za posao.\n Poljoprivreda u ljetnim mjesecima i sezoni žetve treba najmanje 100.000 radnika, objavilo je poljoprivredno udruženje Coldiretti.\nNaglasili su da su im hitno potrebni vozači traktora, vrtlari i berači voća i povrća. Traže i kvalificirane radnike u digitalnom sektoru, poput poljoprivrednih tehničara koji znaju upravljati dronovima, čitati meteorološke podatke i koristiti IT-alate.', 'Ekonomija Kine ima snažan skok, a njen privredni rast će činiti oko jedne trećine ovogodišnjeg rasta globalne ekonomije, rekla je Kristalina Georgieva, direktorica Međunarodnog monetarnog fonda (MMF), u govoru održanom na Kineskom razvojnom forumu 2023.\n Georgieva je snažan privredni oporavak Kine opisala kao “pupoljak” u svjetskoj ekonomiji, čiji je oporavak trenutno teško ometen pandemijom, geoekonomskom podjelom i rizikom u oblasti finansijske stabilnosti, prenosi Kineski međunarodni radio (CRI).\n Ona je ukazala da oporavak kineske ekonomije donosi ohrabrujuću vest za svjetsku ekonomiju, prenosi Tanjug.\nEkonomski rast Kine\n Prema analizama MMF-a, svaki procentni rast kineske ekonomije bi pomogao da prosječan rast u drugim azijskim ekonomijama bude veći za 0,3 posto, navela je Georgieva.\n MMF je u januaru ove godine povećao prognozu ovogodišnjeg ekonomskog rasta Kine na 5,2 posto, sa 4,4 posto predviđenih u oktobru prošle godine.\nGeorgieva je u govoru iznijela nekoliko prijedloga u vezi sa budućim ekonomskim rastom Kine. Prema njenom mišljenju, težište ekonomskog rasta bi trebalo da, sa rasta zasnovanog na investicijama, prelazi na rast utemeljen na potrošnji, a također je veoma važan zeleni rast koji će Kini pomoći da ostvari kvalitetniji i inkluzivniji rast.', 'Cijena goriva u Hrvatskoj, nakon dugo vremena, početkom naredne sedmice će ići ispod 1,33 eura po litru, javljaju tamošnji mediji.\n Kako doznaje Dnevnik Nove TV, od utorka će biti korigirana cijena i benzina i dizela za po osam eurocenti. Tako će benzin koštati 1,32 eura, a dizel 1,23 eura po litru.\n Dodaje se kako će nove cijene vrijediti naredne dvije sedmice kada bi moglo ponovno doći do korekcija cijena goriva na benzinskim pumpama.\nTrenutne cijene\n Kako navode hrvatski mediji, trenutno se za litar dizela izdvaja 1,31 euro, benzin je nešto skuplji i košta 1,40 eura, dok se za litru plavog dizela plaća 0,81 euro po litru.\nŠto se tiče cijena ukapljenog naftnog plina (UNP), cijena po kilogramu je 1,24 eura za UNP za rezervoare, te 1,80 eura za boce.', 'Američki izaslanik za klimu John Kerry posjetio je Meksiko kako bi lobirao prelazak te zemlje na čistu energiju. No, želja Meksika za energetskom neovisnošću usporava napredak prema obnovljivim izvorima energije i potiče razdor s američkim proizvođačima nafte i plina.', 'Nakon više od dvije godine odlaganja vezanih za Brexit, Ujedinjeno Kraljevstvo je obećalo da će uvesti blaža pravila za carinjenje robe iz EU kasnije ove godine.\n U prijedlogu objavljenom u srijedu, vlada Ujedinjenog Kraljevstva je saopćila da će novi režim uvesti šemu pouzdanih trgovaca poznatu kao UK Single Trade Window (STW) – jedinstveni digitalni prolaz za smanjenje birokratskih zahtjeva za redovne uvoznike i izvoznike, prenosi Fena.\n Nove kontrole uvoza će stupiti na snagu u tri faze između novembra 2023. i novembra 2024. godine.\n Izvozni zdravstveni certifikati i fitosanitarni certifikati za neke životinjske i biljne proizvode bit će potrebni od novembra 2023. godine, dok će potpune provjere dokumentacije i fizičke provjere i provjere identiteta na granici biti uvedene od februara sljedeće godine.\n Ostale odredbe uključuju ukidanje sigurnosnih zahtjeva za određenu izlaznu robu iz slobodne luke, izlazni tranzit i ribu iz voda Ujedinjenog Kraljevstva iskrcanu u lukama izvan UK.\n “Njime se utvrđuje kako će kontrole biti pojednostavljene, digitalizovane i, tokom vremena, isporučene kroz novi STW u Velikoj Britaniji”, navela je vlada, dodajući da će novi režim “minimizirati teret trgovaca i održavati sigurnost granica, a da će ostati usklađen s međunarodnim standardima”.\n “To će nas približiti našem cilju stvaranja najefikasnije granice na svijetu uvođenjem poboljšanog režima sanitarne, fitosanitarne i sigurnosne kontrole uvoza” navodi se u saopćenju, prenosi Euractiv.\nOtvoreno pitanje carinskog i kontrolnog režima\n Sporazum o trgovini i saradnji, koji reguliše trgovinu između EU i Ujedinjenog Kraljevstva nakon Brexita, okončao je slobodno kretanje robe kada je stupio na snagu 2021. godine.\n Međutim, dok je EU odmah uvela carinske provjere robe koja stiže na jedinstveno tržište iz Ujedinjenog Kraljevstva na kraju prijelaznog perioda nakon Brexita u januaru 2021. godine, vlada Velike Britanije je više puta odlagala uvođenje vlastite kontrole robe iz EU.\n Prijedlog, koji je iznijet na konsultacije s preduzećima, također obećava pružanje podrške prehrambenim preduzećima koja će “trebati da prilagode svoje poslovanje i lance snabdijevanja”.\n Pitanje da li i kako uvesti carinski i kontrolni režim na uvoz iz EU otvoreno je već nekoliko godina.\n U aprilu 2022. Velika Britanija je odlučila da ne uvodi konačni set planiranih kontrola uvoza iz EU, ukazujući na ekonomsku štetu uzrokovanu pandemijom COVID-19 i ruskom invazijom na Ukrajinu kao razloge za odlaganje.\n Međutim, također je suočena s ponovljenim kašnjenjima u pripremi svojih novih graničnih procesa, a duga kašnjenja s kojima se suočavaju putnici koji napuštaju UK preko jugoistočne luke Dover na početku uskršnjih praznika podsjećaju na neusklađene procese u UK-u.\nRanije ove sedmice, glasnogovornik premijera Rishija Sunaka priznao je da su “novi procesi”, u kojima su francuski zvaničnici ručno pregledavali i pečatirali sve pasoše dok su putnici napuštali UK, uzrokovali desetosatno kašnjenje autobusa koji su željeli da se ukrcaju na trajekte iz Dovera.', 'Prosječna inflacija u Bosni i Hercegovine prošle godine je, u odnosu na 2021. godinu, iznosila 14 posto, objavila je Agencija za statistiku BiH.\n U godišnjem biltenu „Indeks potrošačkih cijena u Bosni i Hercegovini“, Agencija navodi da je tokom 2022, u odnosu na prethodnu godinu, zabilježen prosječan rast cijena hrane i bezalkoholnih pića za 21,5 posto, duhana i alkoholnih pića za 1,7 posto, stanovanja i režijskih troškova za 14 posto, namještaja i kućanskih uređaja za 8,9 posto te zdravstva za 1,5 posto.\nSamo odjeća i obuća jeftiniji\n Prijevoz je u prosjeku bio skuplji za 25,4 posto, komunikacije za 0,9 posto, rekreacija i kultura za 8,1 posto, obrazovanje za 1,1 posto, restorani i hoteli za 9,3 posto te ostala dobra i usluge za 5,9 posto.\nOdjeća i obuća bili su u prosjeku jeftiniji za šest posto u 2022. u odnosu na prethodnu godinu, prenijela je Fena.', 'Američke Federalne rezerve saopćile su da nisu reagovale sa “dovoljnom snagom i hitnošću” u nadzoru poslovanja Banke Silicijske doline (SVB), koja je prošlog mjeseca propala u najvećem bankarskom fijasku još od 2008. godine i izazvala globalnu zabrinutost o stanju u bankarskoj industriji.\n Potpredsjednik FED-a Michael Barr saopćio je da je nadzor bio neadekvatan, te da su regulatorni standardi preniski, prenio je Tanjug, pozivajući se na Reuters.\n “Propast SVB-a pokazuje da postoje slabosti u regulativi i nadzoru koji se moraju riješiti”, naveo je Barr, dodajući\xa0da ova revizija predstavlja prvi korak u tom procesu koji pruža uvid u uvjete koji su doveli do kolapsa banke, uključujući ulogu nadzora i regulacije Federalnih rezervi.\nPotencijalno spašavanje\n Zaključak analize američkih Federalonih rezervi objavljen je u trenutku kada je još jedna američka kreditna banka, First Republic i dalje u ozbiljnim poteškoćama.\n Američka regulatorna tijela navodno rade na potencijalnom spašavanju ove 14. po veličini američke banke.\nPotpredsjednik za nadzor Federalnih rezervi Michael Barr, koji je vodio reviziju, rekao je da bi američka centralna banka trebalo da pooštri svoja pravila i primjeni iskustvo stečeno od propasti Banke Silicijumske doline.', 'Ministrica finansija SAD-a Janet Yellen upozorila je da bi ta država mogla da bude u opasnosti da već 1. juna ostane bez novca da izmiruje dug ako Kongres ne podigne granicu zaduživanja i da bi to moglo da izazove globalnu finansijsku krizu, prenosi Beta.\n U pismu liderima oba doma Kongresa, Predstavničkog doma i Senata, Yellen je apelovala da što prije podignu granicu zaduživanja SAD-a koja je sada na 31,4 hiljade milijardi dolara.\n Ako to ne urade, savezna vlada neće biti u mogućnosti da pozajmljuje novac, a Yellen kaže da se ne može znati tačan datum kada vlada ostaje bez novca, prenosi Glas Amerike.\n “Ono što smo naučili iz ovakvih situacija iz prošlosti je da čekanje do posljednjeg momenta može ozbiljno da ošteti i poslovanje i povjerenje potrošača, poskupi kredite za građane i negavitno utiče na kreditni rejting SAD-a”, navela je Yellen.\nNeizvjesna situacija\n U januaru Yellen je pisala kongresnim liderima i navela da je njeno ministarstvo već počelo da preduzima mjere da bi se izbjeglo situaciju u kojoj se ne bih mogao otplaćivati federalni dug.\n Ministarstvo finansija je jučer objavilo da planira da pozajmi više novca od aprila do juna ove godine, iako je federalna vlada blizu dostizanja gornje granice zaduživanja.\n SAD planiraju da u ovom kvartalu pozajme 726 milijardi dolara, što je 449 milijardi više nego što je projektovano u januaru.\n Zvaničnici ministarstva finansija upozoravaju da je probijanje granice duga velika opasnost za finansijsku poziciju SAD.\nFinansijski stres\n Eric Van Nostrand, pomoćnik ministrice zadužen za ekonomsku politiku, navodi u saopštenju da “čak i ako Kongres podigne granicu zaduživanja prije nego što bude probijena, nesigurnost koja vlada u vezi sa ovom temom može da podigne troškove pozajmljivanja novca i uzrokuje dodatni finansijski stres”.\n “Nema vremena za gubljenje”, kaže Shai Akabas iz organizacije Centar za dvostranačku politiku. “Vlada SAD će za nekoliko sedmica ponovo doći u situaciju da ne može da izmiri obaveze. I takva pozicija ne laska državi koja se smatra jednim od temelja finansijskog sistema.”\n Demokrate i Bijela kuća žele da Kongres poveća granicu zaduživanja. Republikanci u Predstavničkom domu nedavno su usvojili prijedlog o povećanju gornje granice zaduživanja, ali uz smanjenje potrošnje.\nPredsjednik Joe Biden je pozvao kongresne lidere na sastanak 9. maja, kako bi riješili ovaj problem.', 'Mladima u Sjevernoj Makedoniji poljoprivreda nije primamljiva. Od četiri hiljade registriranih poljoprivrednika samo 600 ih je mlađe od 40 godina. Među razlozima ovakvog stanja su iseljavanje iz zemlje te nedostupnost poljoprivrednog zemljišta.', 'Zapadni Balkan nije izolovani dio svijeta i sve što se dešava snažno pogađa ove ekonomski veoma osjetljive zemlje. Visoka inflacija, javni i privatni dug, deficit u javnom sektoru, regionalni i nacionalni tržišni monopoli, geopolitičke tenzije utiču na političku nestabilnost, regionalnu fragmentaciju, dok najviše ispaštaju oni najsiromašniji, kaže Danijela Jaćimović, profesorica na Ekonomskom fakultetu Univerziteta Crne Gore.\n Ističe da bi za trenutnu ekonomsku situaciju u svijetu koristila procjene i ocjene Međunarodnog monetarnog fonda (MMF).\n „Upravo je završilo proljetno zasijedanje, gdje je izvršna direktorka MMF-a Kristalina Georgijeva kazala da je ‘globalna ekonomija u još jednom veoma neizvjesnom trenutku’, jer su znaci oporavka koji su bili prisutni početkom godine sve podložniji sve brojnijim rizicima. Makroekonomski šokovi 2008. i 2009. te 2020. godine lako su mogli da izazovu depresije, ali nisu jer su kreatori politike razumeli kako da izbegnu najveće greške iz 1930-ih“, navodi sagovornica.\n Smatra da je COVID uzeo veliki danak, ali da je napredak u javnom zdravstvu i medicini pomogao da pandemija bude manje smrtonosna od španske gripe, u svijetu mnogo naseljenijem i povezanijem od onog iz 1918. godine.\n „Po ocjeni Georgijeve ‘svjetska ekonomija se pokazala izuzetno otpornom na višestruke šokove u posljednje tri godine, ali tek treba da prevaziđe kombinaciju slabog rasta i čvrste inflacije’. Preporuke MMF-a su da zajednički prioriteti uključuju održavanje stabilnosti cijena, očuvanje finansijske stabilnosti, unapređenje strukturnih transformacija i suzbijanje fragmentacije, kao i pokazivanje solidarnosti sa najugroženijim zemljama.“\n Napominje da kao profesorica međunarodne ekonomije svakog semestra nastavu počinje sa teorijom vanjske trgovine Davida Ricarda, koji veoma jasno ukazuje da ukoliko su zemlje jednakog nivoa razvijenosti, ravnomjernija je i raspodjela koristi od međunarodne trgovine. Ukoliko trguju visokorazvijenije sa manje razvijenim, višestruko veće koristi ostvaruju razvijenije zemlje, u ovom slučaju zemlje Evropske unije.\n „Sve zemlje u regionu moraju ozbiljno raditi na povećanju nacionalne konkurentnosti, kako bi što spremnije (konkurentnije i inovativnije) ušle na jedinstveno tržište Evropske unije i ostvarile što veće koristi od slobodne razmjene ljudi, usluga, kapitala i ljudi. Zato postoji veliki broj regionalnih inicijativa koje do sada nisu dale odgovarajući rezultat“, ukazuje Jaćimović.\n Dodaje da je formiranje jedinstvenog ekonomskog tržišta zemalja Zapadnog Balkana najnovija inicijativa, o kojoj se dosta polemiše u posljednje vrijeme.\n „Želim posebno naglasiti da je međusobna ekonomska saradnja regiona neophodna u cilju ekonomskog napretka, jer će funkcionalan region biti mnogo primamljiviji za investicije posebno one željene i održive. Pored značajnog priliva stranih investicija, posljednjih decenija, njihov obim i struktura je daleko ispod potencijala ovog regiona. Tako da bih svakako svaku ovu inicijativu i njenu uspješnost i životni vijek, vezivala isključivo sa potencijalnim prilivom kapitala i zainteresovanošću biznis sektora za region.\n U savremenom trenutku, normalno je da su zemlje Zapadnog Balkan zabrinute i za svoje ekonomske i političke sisteme, ali snažan priliv investicija (u infrastrukturu, digitalizaciju, obrazovanje, zdravstvo…) značajno bi riješio i olakšao brojne probleme koji su nagomilani u regionu“, kaže sagovornica.\nKina kao važan infrastrukturni finansijer\n Nastavlja kako je finansijsko prisustvo Kine na Zapadnom Balkanu evidentno, dok je utjecaj Rusije uglavnom politički.\n „Evropska unija i Sjedinjene Američke Države su potrošile milijarde eura i dolara na podsticanje demokratizacije i ekonomskog oporavka širom Zapadnog Balkana, nakon raspada Jugoslavije 1990-ih. Evropska unija ostaje najveći partner u regionu u trgovini i investicijama i glavni pružalac finansijske i tehničke pomoći. Međutim, direktne strane investicije su od suštinskog značaja za budućnost Zapadnog Balkana, kao glavni oblik međunarodnog kapitala sa potencijalom da podstakne ekonomski rast.“\n Mišljenja je da potencijal regiona da privuče strane direktne investicije i ostvari dugoročni rast zavisi od članstva u Evropskoj uniji, kao i od ulaganja u infrastrukturu.\n „Pozivajući se na istorijske dokaze, da dobro razvijena infrastruktura može olakšati ekonomski rast, vlade u regionu traže mogućnosti za modernizaciju svoje loše infrastrukture. Iako je Evropska unija izdvojila sredstva za infrastrukturne investicije, koje su veoma i tehnički i finansijski izazovne zbog geografije. I kao rezultat toga, napori Evropske unije su bili nedovoljni. Od pokretanja ambiciozne inicijative Pojas i put (Belt and Road Initiative – BRI), Kina se pojavila kao važan infrastrukturni finansijer u zemljama centralne Istočne Evrope, a time i Zapadnog Balkana“, obrazlaže Jaćimović.\n Prema njenim riječima, dok kineska strana pokušava predstaviti Kinu kao više neutralnu silu, koja je zainteresovana samo za biznis i ne želi miješati u politički sistem zemalja domaćina,te podržava evropski put zemalja Zapadnog Balkana, u Evropskoj uniji prisustvo Kine na Zapadnom Balkanu vide kao prijetnju.\n „Smatra se da Kina nudi finansiranje fiskalno neodrživih infrastrukturnih projekata, kako bi dobila veći pristup tržištima i resursima zaduženih zemalja. Na Zapadnom Balkanu kineski pristup zajmovima i građevinskim radovima na infrastrukturnim projektima je naširoko pozdravljen i prihvaćen, kako od strane regionalnih lidera tako i od strane građana, što je u velikoj mjeri iznenadilo sve“, kaže sagovornica.\n Prema njenim riječima, infrastruktura je ključna za ekonomski razvoj zemalja, a samim tim i kompatibilna sa evropskim aspiracijama zemalja kandidata.\n „Nedovoljno ulaganje u infrastrukturni sektor je hroničan problem na Zapadnom Balkanu, pa bi ulazak Kine i drugih investitora u region, mogao djelimično doprinijeti pronalaženju rješenja za ovaj gorući problem, ovdje gdje zemlje Zapadnog Balkana moraju naći balans interesa: politički sa zapadom i ekonomski sa istokom. Tako da svakako pred Evropskom unijom u kontekstu savremenih političkih dešavanja, razumna politika bi bila ubrzanje procesa proširenja, koja je prestala da bude najuspješnija politika Evropske unije. Ubrzanje procesa integracija, fokusiranje na ekonomske ciljeve, pa onda političke, uz snažne investicije, treba da predstavljaju glavne prioritete Evropske unije prema Zapadnom Balkanu.“\nMoramo se navići na promjene\n Priznaje da je teško procijeniti koliko su vlasti u zemljama regiona u vremenu ekonomske krize uradile za svoje građane, a stava je da je sigurno bilo u mjeri mogućeg, ali svakako daleko od potrebnog za potrebe stanovništva.\n „Mislim da su sva društva u regionu, proteklih decenija, zaboravila šta je to solidarnost i zaštita najsiromašnijih. Za očekivati je da se, dugogodišnje nezadovoljstvo i loš materijalni položaj stanovništva, može reflektovati ka sasvim drugačijem ponašanju građana, od onoga na što su političari u regionu navikli. Na to ukazuju rezultati predsjedničkih izbora u Crnoj Gori“, poručuje Jaćimović.\n Upozorava da politička nestabilnost utiče na sve aspekte društva i ekonomije.\n „Ali, vidjeli smo da ni stabilokratija nije dala neke bolje rezultate. Kao region moramo se navići na promjene, i to česte, koje će dolaziti iz oblasti politike, ekonomije, bezbjednosti, tehnologije… iz regiona i van njega. Moramo naučiti da kao društvo i građani aktivno učestvujemo u svim diskusijama i debatama, kako bi obezbijedili bolji život za sve. Ali to se postepeno uči, a društvo i njegovi pojedinci postepeno sazrijevaju“, jasna je sagovornica.\n Uvjerava da su promjene dobre, bolne i teške, ali neophodne, i jednostavno moramo naučiti da živimo sa njima.\n „Moramo izgraditi naše institucije da su sve više nezavisne u njihovom radu, kako bi bile sve manje osjetljive na političke i svaka druge promjene. Profesionalna javna administracija, napredovanje prema zasluzi, a ne prema političkoj pripadnosti, ulaganje u što bolje obrazovanje, jak civilni sektor, koji će neselektivno učestvovati u svim društvenim debatama, bi značajno smanjio osjetljivost prema potencijalnim promjenama i nestabilnostima.“\nGubimo kvalifikovanu radnu snagu\n Osvrnuvši se na nedostatak radne snage u zemljama regiona i uvoz radnika iz nekih drugih dijelova svijeta, podsjeća kako živimo u globalizovanom svijetu u kojem su migracije jedno od glavnih obilježja i da stanovništvo ide tamo gdje su uslovi rada i života bolji, a što je nezaustavljiv proces.\n „Evidentan je odlazak posebno obrazovane radne snage iz regiona, u zemlje Evropske unije, što predstavlja veliki problem. Usljed nedostatka radne snage i sve starijeg stanovništva, zemlje Evropske unije su sve otvorenije i fleksibilnije za radnike koji dolaze iz regiona. Naravno, to je veliki problem za zemlje regiona, jer su izgubljena sredstva u njihovo obrazovanje i obuku, gubimo kvalifikovanu radnu snagu neophodnu za ekonomski razvoj, a usljed smanjenog prirodnog priraštaja, demografski problem regiona postaje veoma alarmantan. Tek sa unapređenjem sveukupnog ambijenta na Zapadnom Balkanu ovaj negativan trend se može usporiti, tako da u tom pogledu zemlje moraju raditi na ubrzanim reformama kako bi što prije postale dio Evropske unije“, kaže Jaćimović.\n Ocjenjuje da se sa druge strane uvoz radnika nameće kao neophodnost i realnost, te da nije neki prolazni trend, bar ne u srednjem roku.\n „I ovo je dio promjena kojima se moramo prilagoditi na Balkanu, moraju se prevazići regionalna ograničenja i shvatiti da ako hoćemo ekonomski i svaki drugi prosperitet, moramo postati i dio globalnog svijeta sa svim prednostima i nužnim prilagođavanjima“, tvrdi sagovornica.\n Na kraju izražava očekivanje da će sve zemlje Zapadnog Balkan biti dio Evropske unije u nekom razumnom skorom roku.\n„Zapadni Balkan nije lak partner, ali nisu ni 27 zemalja članica, a ni i Evropska unija. Greške su dovele svijet i Evropsku uniju do ovog trenutnog neizvesnog stanja. Prošlost ukazuje samo ono što je pošlo naopako, a ne ono što će biti. Zato poručujem Zapadnom Balkanu:\xa0 sjećajmo se prošlosti samo kako bi našli mudrost da budemo bolji, a gledajmo u budućnost i – srećno“.', 'Njemačka će godišnje izdvajati četiri milijardi eura za subvenciju velikih potrošača struje u industriji.\n „Želimo da njemačka ekonomija ostane kod kuće i dobije perspektivu transformacije“, izjavio je Robert Habeck, njemački ministar ekonomije.\n Vlada raspravlja o visini subvencija za industriju, a Habeck je rekao da bi ona mogla biti na nivou od šest eurocenti za kilovat-sat i pokrivati 80 posto energije koju potroši kompanija, prenosi Reuters.\nKritike Ministarstva finansija i instituta IFO\n Njemačka će za te subvencije izdvojiti ukupno između 25 i 30 milijardi eura, preko Ekonomskog fonda stabilizacije (ESF), a one će trajati do 2030. godine.\n Sa ovim planom se ne slaže njemačko Ministarstvo finansija, a kritike je uputio i Clemens Fuest, predsjednik uglednog ekonomskog instituta IFO.\nFuest smatra da će plan njemačke vlade da subvencijama održi nisku cijenu energije za industriju samo povećati potrošnju, prenosi Tanjug.', 'Sarajevo Business Forum (SBF), dvanaesta po redu smotra investitora i poslovnih ljudi, brojnih predstavnika država i vlada regije i svijeta otvorena je u glavnom gradu Bosne i Hercegovine.\n SBF je investicijsko-poslovna konferencija koja nudi svim posjetiteljima priliku za umrežavanje i investiranje.\n Konferenciju, pod pokroviteljstvom Predsjedništva Bosne i Hercegovine, organizira Bosna Bank International (BBI) u saradnji sa strateškim partnerom – Ministarstvom privrede Kantona Sarajevo te svojim dioničarima – Islamskom razvojnom bankom (IsDB), Dubai islamskom bankom (DIB) i Abu Dhabi islamskom bankom (ADIB), kao i brojnim drugim domaćim i inostranim partnerima.\n U pozdravnom obraćanju predsjednik Uprave BBI-ja Alek Bakalović je istakao\xa0 važnost Sarajevo Business Foruma, najznačajnijeg društveno-odgovornog projekta koji ta banka realizira već dvanaestu godinu i značajno doprinosi kompletnom privrednom razvoju cijele Bosne i Hercegovine, ali i regije kao i činjenicu da je ovo najveći poslovni događaj u regiji koji okuplja poslovne lidere iz cijelog svijeta.\nMogućnosti ulaganja u BiH, ali i regiju\n Naglasio je namjeru da se organizacijom foruma doprinese razvoju regionalne saradnje, a regija učini privlačnim za strane investitore i poveže s drugim stranim centrima. Cilj je, također, doprinijeti jačanju ekonomije, povećanju bh. izvoza te pojačavanju prekogranične saradnje, prenosi Fena.\n U fokusu SBF-a ove godine je održivi razvoj i regionalna saradnja, a učesnici će imati priliku upoznati se s mogućnostima ulaganja u Bosnu i Hercegovinu, ali i zemlje regije – Sloveniju, Hrvatsku, Srbiju, Crnu Goru, Sjevernu Makedoniju i Albaniju.\nSBF će se, osim tih država, s pažnjom pratiti i u Ujedinjenim Arapskim Emiratima, Velikoj Britaniji, Grčkoj, Bugarskoj, Turskoj, Njemačkoj i drugim zemljama iz kojih dolaze ovogodišnji govornici i panelisti.', 'Evropska komisija zatražila je od članica Unije da se pridržavaju finansijskih pravila EU-a.\n U izvještaju koji uključuje preporuke o ekonomskoj situaciji zemalja članica EU-a pozivaju se sve države članice da održe zdravu fiskalnu poziciju i da provode oprezne fiskalne politike koje ograničavaju nominalno povećanje neto primarnih rashoda, prenosi Anadolija.\n Također se apelira na države članice EU-a da javna izdvajanja i fondove EU-a koriste na način koji će posebno promovirati zelenu i digitalnu transformaciju.\n U izvještaju je, također, naglašen značaj podrške uštedi energije u slučaju ponovnog povećanja cijena energenata.\n‘Suočeni s brojnim izazovima’\n Evropska komisija je navela da su Njemačka, Francuska, Španija, Nizozemska, Portugal, Rumunija, Švedska, Mađarska i Kipar zabilježili makroekonomske neravnoteže, a Grčka i Italija “ekstremnu makroekonomsku neravnotežu”.\n Valdis Dombrovskis, potpredsjednik EK-a, izjavio je da su posljednje tri godine bile veoma teške za građane i kompanije u Evropi.\n“Uprkos nedavnom padu cijena energenata, suočeni smo i dalje s brojnim izazovima, posebno visokom stopom inflacije, koja smanjuje kupovnu moć i konkurentnost kompanija”, rekao je Dombrovskis.', "Definiranje i eventualna izgradnja novih gasnih interkonekcija je za Bosnu i Hercegovinu novo i ogromno političko pitanje oko kojega se mjesecima dižu međuetničke tenzije. Postavljene su teze kako je to suštinsko nacionalno pitanje i kako država, entiteti i budućnost opstanka zavisi od toga. Takvu retoriku predvode političari i ljudi vezani uz poslove sa gasom. Zadržavajući pravo na ekskluzivitet samo tog energenta, mogu dovesti neobaviještene u zabludu.\n Naime, Bosna i Hercegovina je potpisnica nekoliko međunarodnih sporazuma kojima je prihvatila norme i buduće korake djelovanja, koji se ne poklapaju sa velikim pričama o novim gasnim rutama. Sporazum o stabilizaciji i pridruživanju za Bosnu i Hercegovinu propisuje integrisanje u evropska energetska tržišta, a Ugovor o uspostavi Energetske zajednice omogućava kreiranje najvećeg internog tržišta za električnu energiju i prirodni gas na svijetu. Zemlje članice Energetske zajednice obavezuju se da između sebe uspostave zajedničko tržište električne energije i gasa koje će funkcionirati po standardima tržišta energije EU. Dakle, Bosna i Hercegovina je u obavezi da usklađuje svoje propise i tržište sa pravnom stečevinom EU i Energetske zajednice.\n „EU ciljevi i obaveze, UNFCCC, Pariški Sporazum, Obaveze po ugovoru o uspostavi Energetske zajednice, Sofijska deklaracija o Zelenom planu za Zapadni Balkan, Mapa puta za dekarbonizaciju u Energetskoj zajednici, kojima je Bosna i Hercegovina pristupila i potpisala, daje jasno opredjeljenje gdje država treba ići, a to je pravac EU na stvaranju klimatski neutralne Evrope do 2050. godine. Sve obaveze, ali i prilike za Bosnu i Hercegovinu trebaju ići u smjeru provođenja mjera u oblasti sprečavanja klimatskih promjena i zagađivanja, razvoja sektora energije zasnovanog na obnovljivim izvorima, mobilnosti i cirkularne ekonomije kao i razvoja biodiverziteta, održive poljoprivrede i proizvodnje hrane“, smatra Nihad Harbaš, stručnjak u oblasti energetike.\nMoguće ‘penaliziranje’ robe koja se izvozi u EU\n Vrlo brzo će Evropska unija početi „penaliziranje“ robe koja im se izvozi, a proizvedena je mimo navedenih standarda. Ukoliko je u proizvod, na bilo koji način, ugrađen fosilni dio energije, dodatno će se oporezovati. Takva roba neće biti konkurentna na evropskom tržištu. Prvi proizvodni pogoni su to već prepoznali i na svoja postrojenja ugradili solarne panele, certificirali energetsku učinkovitost i izvoze svoju robu.\n Cijena električne energije, gasa i pitanja odakle dolazi je za njih sporedno pitanje. Otvoreni su programi EU4AGRI i za ostatak industrije. Ostaje pitanje građanstva i njihovog većeg učešća u gradnji nezavisnosti od uvoznih energenata. Zakoni o solarnoj energiji i prosumerima, po kojemu bi i građani mogli proizvoditi i prodavati struju, nisu usvojeni u cijeloj državi. A tamo gdje jesu, nema značajnijeg individualnog učešća građana.\n „Na to pitanje zaista ne postoji razuman odgovor obzirom da se na tom zakonu radi o 2016. godine. Federacija BiH jedina na prostoru Zapadnog Balkana nema usvojen Zakon o korištenju obnovljivih izvora energije i efikasne kogeneracije, a koji se uz još tri ključna zakona nalazi u parlamentarnoj proceduri. Ostaje nada da će ‘struja ubrzo doći'“, pojašnjava Harbaš.\n Dok se navedeno ne usvoji, stanovništvu ostaje briga hoće li biti gasa i po kojoj cijeni. Ti novci će se izvoziti u ovu ili onu zemlju, umjesto da se ista ta sredstva ulože u postavljanje opreme od koje će svaki građanin biti nezavistan i čak nešto i zaraditi. A koliko novca je u pitanju i kome se plaća?\nJedini izvor gasa – Rusija\n Bosna i Hercegovina nema vlastitu proizvodnju prirodnog gasa i u potpunosti je zavisna o uvozu. Od 1979. godine do danas jedini izvor gasa za Bosnu i Hercegovinu je Rusija, a gas se transportuje iz samo jednog pravca.\n Pristup prirodnom gasu u Bosni i Hercegovini ima samo 10-ak posto od ukupnog stanovništva. Potrošnja gasa po glavi stanovnika u Bosni i Hercegovini je oko 60 m3/godišnje, dok je u Srbiji 300 kubika, a u Hrvatskoj 600. Prosjek u EU27 je preko 900 kubika godišnje.\n Bosna i Hercegovina u prosjeku posljednjih pet godina uveze oko 240 miliona standardnih kubnih metara (Sm3). Uvoz za 2017. godinu je iznosio 245 miliona Sm3, za 2018. godinu 247 miliona Sm3, za 2019. oko 234 miliona Sm3, dok je uvoz u 2020. godini imao najniže vrijednosti i iznosio je 213 miliona Sm3, a 2021. godini iznosio je rekordnih 255 miliona Sm3, što je za 40-ak miliona Sm3 više u odnosu na prethodnu godinu.\n Uzimajući u obzir cijene koje su dosta varirale, pogotovo u 2022. godini kada su iznosile i preko 1.000 konvertibilnih maraka za 1.000 Sm3, jednostavno se dođe do računice o godišnjim iznosima uvezene robe. Prije početka ruske agresije na Ukrajinu, cijene su se kretale oko 500 konvertibilnih maraka za 1.000 kubika. Dakle, od 150 miliona konvertibilnih maraka u prosjeku uvezene te „robe“ godišnje.\n „S obzirom da Kanton Sarajevo troši oko 55 posto uvezenog gasa, od čega je 40 posto za grijanje, sasvim je razumno ta sredstva usmjeriti u integraciju toplotnih pumpi i sistem daljinskog grijanja kojima bi se moglo zamijeniti do 60 posto uvezenog i potrošenog gasa u tom sistemu. Studije su pokazale da u Kantonu Sarajevu integracijom toplotnih pumpi u ukupnoj instalisanoj snazi oko 60 megavata, sa potrebnom investicijom od oko 140 miliona konvertibilnih maraka ili jedne godišnje fakture koju Bosna i Hercegovina plati ruskom izvozniku, cijenama električne energije kao domaćeg resursa, opravdanost tog projekta je unutar šest godina – povrat“, stava je Harbaš.\nJoš se jedri na starim idejama\n Ako će se ostvariti najave o gradnji nove dvije interkonekcije, a bez dobro analiziranih parametara troškova i potencijalne zarade, postoji mogućnost uzaludno investiranog novca. Pojedini dijelovi zemlje, poput Hercegovine, imaju sasvim dovoljno sunca i vjetra. Drugi dijelovi su tradicionalno opredijeljeni za drvo kao energent kojim obiluje. Pričao o crkavanju komšijine krave i ekstra zarade na transportu će biti deplasirana, ako se masovnije počnu postavljati solarni paneli.\n U prilog tome govori i Turska, te njeno okončanje procesa energetske nezavisnosti, iako ima idealan tranzitni i geopolitički položaj. U Bosni i Hercegovini se još jedri na starim idejama.\n „U svim projekcijama zadovoljenja energetskih potreba, kako do 2030. godine tako i do 2050. godine, prirodni gas i njegova sigurnost snabdijevanja ima značajnu ulogu, te sa tog aspekta izgradnja novih interkonekcija ima značajnu ulogu. Posebno izgradnja interkonekcija koje diverzificiraju pravce i izvore snabdijevanja prirodnog gasa, poput Projekta izgradnje gasovoda ‘Južna interkonekcija Bosne i Hercegovine i Republike Hrvatske’, navode iz Federalnog ministarstva energije, rudarstva i industrije u Sarajevu.\n „Uvažavanje značaja obnovljivih izvora i energetske efikasnosti apsolutno ne umanjuje, niti supstituira ulogu prirodnog gasa (pored uglja), kao tranzicijskog energenta ka ispunjenju postavljenih ciljeva dekarbonizacije“.\nA šta ‘kada struje nestane’?\n Vratimo se na obaveze države i rokove. Integrisani energetski i klimatski plan (NECP) BiH je već prezentovan i njegovi ciljevi su usaglašeni do 2030. godine, a odnose se na smanjenje emisija gasova s efektom staklene bašte (GHG), uključujući korištenje zemljišta, promjenu namjene zemljišta i šumarstvo (LULUCF) u iznosu od 15,65 MtCO2 (metričkih tona karbon dioksida) ili 41,21 posto, udio obnovljivih izvora energije (RES) u bruto finalnoj potrošnji od 43,62 posto, povećanje energetske efikasnosti u potrošnji primarne energije (PEC) od 6,84 Mtoe (milion tona ekvivalenta nafte) ili 11,68 posto, te povećanje energetske efikasnosti u potrošnji finalne energije od 4,34 Mtoe ili 8,53 posto.\n Po ovom planu, predviđeno je gašenje 410 MW termoblokova (TE Tuzla Blok 3 od 100 MW u 2023. godini, TE Tuzla Blok 5 od 200 MW u 2028. godini, te TE Kakanj Blok 5 od 100 MW u 2028. godini), a gradnje novih blokova ili elektrana na fosilna goriva uključujući i prirodni gas – nema.\n „Ako nema novih gasnih elektrana za proizvodnju električne i toplotne energije, gasne interkonekcije su neisplative. Dakle, klimatske politike Bosne i Hercegovine ovim najavama postale su klimave politike, te bojazan ko će doći po nas ‘kada struje nestane'“, upozorava Harbaš.\n Vlada Federacije BiH je u međuvremenu utvrdila Prijedlog Zakona o korištenju obnovljivih izvora energije i efikasne kogeneracije sa neznatnim izmjenama ranije povućenog prijedloga.\n „Prilikom izrade navedenog zakonskog rješenja rukovodilo se najboljim međunarodnim praksama i relevantnim pravnim aktima EU, poštujući međunarodno preuzete obaveze Bosne i Hercegovine i odluke donesene u okviru Ugovora o uspostavi Energetske zajednice. Između ostalog uvedena je i kategorija novih potrošača/proizvođača električne energije – prosumera“, navode iz Federalnog ministarstva energije.\nHoće li pobijediti logika ili ugradbena matematika? Vjetar i sunce ili stotine miliona uvozne robe? Nezavisnost ili strepnja? Pitanja su to na koja za sada nema odgovora.", 'Brazilski predsjednik Luiz Inacio Lula da Silva digao je glas protiv dominacije američkog dolara u međunarodnoj trgovini, predloživši da bi se nacionalne valute mogle koristiti i da se stvore novi finansijski instrumenti, prenosi Tanjug.\n “Svaku se večer pitam ista pitanja: zašto države trebaju biti vezane za dolar; zašto ne bi koristili naše valute; zašto ne napravimo nešto novo? Čija ideja je bila od starta kada su kada su napušteni zlatni standardi, da bi dolar trebao biti glavni, a ne juan, real ili pezos”, rekao je Lula tokom događaja u sjedištu Nove razvojne banke (NDB) koju je formirala organizacija BRICS.\nAlternativni mehanizmi\n Trenutna situacija, kako smatra brazilski čelnik, nije u interesu državama u razvoju, koje su “u trci za dolarom” kako bi mogle izvesti svoje proizvode.\n Centralne banke, dodao je, mogle bi razviti adekvatne alternativne mehanizme za dvosmjerno plaćanje.\nLula je rekao kako treba NDB razmotriti alternativu dolaru u plaćanju između zemalja BRICS – Brazila, Rusije, Indije, Kine i Južnoafričke Republike.', 'Američka kompanija Amazon će otpustiti još 9.000 radnika u narednih nekoliko sedmica, izjavio je izvršni direktor Andy Jassy u dopisu osoblju.\n Kompanija je već u januaru otpustila veliki broj radnika, a novom odlukom broj ljudi koji su ostali bez posla u proteklih nekoliko mjeseci porastao na 27.000, javlja AP.\n „Neki se mogu pitati zašto nismo objavili ova smanjenja [broja zaposlenih] sa onima koje smo najavili prije nekoliko mjeseci. Kratak odgovor je da nisu svi timovi uradili svoje analize kasno u jesen te smo odlučili da sada objavimo ove odluke onako kako smo ih donijeli da bi ljudi imali informacije što je prije moguće“, naveo je Jassy.\nProblemi krenuli prošle godine\n Ranija otpuštanja bila su usmjerena na internetski komercijalni dio, poslovanje sa uređajima i ljudske resurse, a sada će kompanija ukinuti radna mjesta u internet servisu Amazona, reklamnom i dijelovima za objave na društvenim mrežama.\n Amazonova radna snaga u skladištima i kancelarijama udvostručena je na više od 1,6 miliona ljudi za dvije godine, ali potražnja je usporila kako je pandemija popustila. Kompanija je počela da pauzira ili otkazuje planove za proširenje skladišta prošle godine.\nBrojni tehnološki giganti, kao što su Microsoft, Salesforce, Alphabet i Meta otpustili su više hiljada radnika u proteklih nekoliko mjeseci, podsjeća Beta.', 'U Njemačkoj je u 2022. manjak kvalificiranih radnika dosegao rekordne razmjere, uprkos relativno slaboj ekonomiji, pokazalo je novo istraživanje.\n Više od 630.000 slobodnih radnih mjesta za kvalificirane radnike nije se moglo popuniti prošle godine, jer u cijeloj zemlji nije bilo odgovarajuće kvalificiranih nezaposlenih osoba, prema Centru za stručnost za osiguranje kvalificiranih radnika (Kofa) Njemačkog ekonomskog instituta (IW).\n To je najveći jaz u ponudi kvalificirane radne snage od početka mjerenja 2010. godine, prenosi Hina, pozivajući se na dpa.\n Sektori zdravstva, socijalnih usluga, nastave i obrazovanja bili su najviše pogođeni, uz graditeljstvo, arhitekturu, geodeziju i građevinsku tehnologiju, gdje je ostalo nepopunjeno šest od deset slobodnih radnih mjesta.\nZaposleno gotovo 45,6 miliona ljudi\n Natprosječno je nedostajalo i kvalificiranih radnika u prirodnim naukama, geografiji i IT sektoru.\n Nedostatak kvalificiranih radnika u komercijalnim uslugama, trgovini, prodaji, hotelijerstvu i turizmu gotovo se utrostručio prošle godine, pri čemu su tri od deset otvorenih radnih mjesta prošle godine ostala nepopunjena.\n Nedostatak odgovarajuće kvalificirane radne snage odavno se odražava na tržištu rada i opće je poznato da je imigracija potrebna kako bi se riješio taj problem.\n U martu je u cijeloj Njemačkoj bilo zaposleno gotovo 45,6 miliona ljudi, više nego ikad prije.\nUprkos ekonomskom padu, inflaciji i političkoj nesigurnosti, poslodavci iz industrije, trgovine i uslužnog sektora su se domogli kvalificiranih radnika.', 'Poljoprivreda je jedna od najvažnijih djelatnosti jer osigurava prehranu stanovništvu. I dok se u većini razvijenih zemalja pomaže razvoju i očuvanju poljoprivrede i ruralnih područija, u Bosni i Hercegovini se malo vodi računa o tome.\n Državna agencija za statistiku objavila je da je u 2021. godini u poljoprivredi u Bosni i Hercegovini radilo 9,4 posto radno sposobnog stanovništva. Agencija za unapređenje stranih investicija u Bosni i Hercegovini navodi da bh. poljoprivredni sektor pruža goleme mogućnosti za potencijalne investitore, temeljene na sljedećim prednostima, da ima oko 50 posto neobrađenoga poljoprivrednog zemljišta te kako nedostaju financijska sredstva za moderniziranje cjelokupne poljoprivredne proizvodnje.\nU Turskoj se mnogo ulaže u poljoprivredu\n Za razliku od Bosne i Hercegovine, Turska mnogo ulaže u poljoprivredu i jedna je od vodećih zemalja svijeta u proizvodnji hrane. Prema podacima od prije nekoliko godina, poljoprivreda zapošljava više od četvrtine radne populacije zemlje.\n Turska izvozi 1.781 vrstu poljoprivrednih proizvoda u 190 zemalja. U toj zemlji aktivno je oko četiri miliona porodičnih posjeda, a to su jedna osoba ili više članova zajedničkog domaćinstva koje obavljaju poljoprivrednu djelatnost koristeći vlastite ili unajmljene proizvodne jedinice.\n Gotovo dva mjeseca nakon razornog zemljotresa koji je pogodio Tursku (6. februara) u ovoj zemlji su ljudi svjesni da se mora nastaviti raditi. Posebno u poljoprivredi koja zahtijeva posvećenost.\nRecep Çınar sa ocem Ibrahimom (Ustupljeno Al Jazeeri)\n Razgovarali smo s Recepom Çınarom, vlasnikom jednog od većih gazdinstava (sije na 231 hektaru zemlje) u gradu Söke, najvećem gradu i okrugu provincije Aydın u Egejskoj regiji zapadne Turske. To je jedno od najvećih turskih područja za uzgoj pamuka, a važno je i za proizvodnju pšenice i brašna.\n “Zemljotres je bio strašan. Pogodio je Antakiju. Nezapamćena kataklizma, najgora u posljednjih sto godina. Mnogo ljudi je stradalo, mnogo porodica je nestalo pod ruševinama”, kazao je Recep.\n Rekao je kako su ljudi pokazali suosjećajnost i humanost poslije, da su dolazile ekipe u regiju Antakiju da pomažu u traženju nestalih te da je bilo ekipa iz prijateljske Bosne i Hercegovine koju posebno voli, u kojoj ima dosta prijatelja.\n Söke je udaljen 796 kilometara zračne linije od Antakije. Ljudi su tamo uglavnom posvećeni poljoprivredi. Život je i tamo bio u zastoju kao i u cijelom regionu. Polako se vraćaju svom poslu.\n Recep radi zajedno sa svojim ocem Ibrahimom. Najviše proizvode pamuk, pšenicu i suncokret.\n “Kod mene je sve u redu. Dobro sam. Bila je kiša. Nadam se da će biti plodna godina”, rekao nam je.\nNekad se sve radilo ručno, sada mašine rade\n Pamuk potiče iz područja Indokine, ekvatorijalnog dijela Afrike, Perua i Meksika. Zauzima prvo mjesto među kulturama za proizvodnju vlakna. Duga vlakna se najviše koriste za proizvodnju odjeće, tekstila za različite namjene, konca, ali i u industriji papira, filtera i ribarskih mreža. Kratko vlakno ili linter služi za izradu vate, fitilja, filmskih traka, umjetne kože, plastičnih materijala i bezdimnog baruta. Vlakno može izdržati visoke temperature i ima veliku apsorpcijsku sposobnost, pa se iskorištava i za proizvodnju specijalnih tehničkih tkanina u industriji automobila i aviona.\nUbrani pamuk (Ustupljeno Al Jazeeri)\n Sjeme pamuka sadrži 17–19 posto ulja, koje služi za izradu sapuna, starina, glicerina, a ako se rafinira, može se iskoristiti i za proizvodnju margarina i ulja za konzerve. Stabljika se može koristiti za izradu građevnog materijala i različitog kartona.\n Cenar je objasnio da se priprema sadnje ovih proizvoda mijenja, u sadnji pamuka, ako je mjesto kišovito krajem aprila, očekuje se da kiša stane.\n “Osam do deset dana nakon sadnje proizvod počinje da izlazi na površinu tla. U narednom periodu, ako ima korova ili štetnih insekata, vrši se prskanje i između proizvoda se ponovno ubacuju azotna i kalij-nitratna đubriva. Nakon ovih procesa, kada je pamuk star 125 do 130 dana, prska se za berbu i priprema za mašinsku berbu. Kada napuni 150 dana, bere se i šalje u fabrike na prodaju. Mi sijemo pamuk na 231 hektar. Otac i ja radimo zajedno. Prijatno je, ponekad zamorno, počinjemo rano ujutro, imamo pauzu za ručak u podne”, ispričao je Çınar.\nNekad se radilo sve ručno, danas su tu mašine (Ustupljeno Al Jazeeri)\n Bilo je, kaže, naporno raditi ovaj posao ranije jer je mnogo fizički radio s ljudima koji rade za njih, ali u posljednje vrijeme sve je postalo lakše jer koriste tehnologiju koja je dostupna, CPRS satelitski sistem na traktoru i tako dobiju odgovarajuću izradu i vrijeme sadnje i branja.\n Pšenica je jedan od najvažnijih poljoprivrednih proizvoda u Turskoj, koji se koristi u zemlji i izvozi u inostranstvo. Turska je jedan od najvećih proizvođača pšenice i brašna u svijetu.\n Nakon žetve pamuka, u prvoj nedjelji novembra, sjeme pšenice su ranije sadili ručno prema kultivaciji, a sada su se upoznali s novom sistemskom tehnologijom, gdje se ponovno priprema zemlja.\n “Sadi se 30 kilograma sjemena po hektaru, oko dva mjeseca po izlasku, preskoči se azotno đubrivo, ako pada kiša, prema hrđi i pepelu se vrši prskanje, a onda unese još jednom kalijsko đubrivo i kada se približi žetva, mjeri se vlaga”, pojasnio je Recep.\nVuče porijeklo s ovih prostora\n Suncokretovo ulje je jedan od najčešće korištenih poljoprivrednih proizvoda u Turskoj.\nRecepovo polje suncokreta (Ustupljeno Al Jazeeri)\n U sadnji suncokreta, kazao je, nakon žetve pšenice, zemlja se obrađuje i sjeme se sadi kada se azotno đubrivo požnje i proda za 110 dana.\n Na kraju je rekao da vuče porijeklo iz naših krajeva. Njegovi baka i djed došli su u Tursku 1927. godine. Otac je počeo raditi u poljoprivredi i prenio na njega znanje i ljubav ka ovom poslu. Osim ovog biznisa u Sokeu, imaju kafić i restoran.\n Naglasio je da mnogo prijatelja ima u Bosni i Hercegovini – Elvisu, Harisa, Senu i ostale iz najstarijeg zeničkog kulturno-umjetničkog društva Plamen Pehare, da su ga ugostili u Zenici, da im je obećao da će im ponovno doći kada bude imao priliku.\nRecep Çınar i njegov otac Ibrahim vrijedni su poljoprivrednici koji godinama obavljaju težak posao. Raditi se mora, kakvi god uslovi bili. A bez hrane se ne može. Ovakav posao iziskuje zalaganje tokom cijele godine. Oni vole to što rade. Mnogi bi se mogli ugledati na njih. Posebno s naših prostora. Jer, trud i naporan rad u konačnici donesu dobroga onima koji to rade, njihovim porodicama i okruženju.', 'Američki FED odlučio je da podigne kamatne stope za 0,25 posto uprkos upozorenjima da bi to moglo da unese nestabilnost u bankarski sektor.\n FED, kako se naziva centralna banka SAD-a, najavio je i okončanje politike podizanja kamatnih stopa sa kojom se počelo kako bi se suzbila inflacija. Uoči odluke, ekonomisti su upozoravali da je bankarski sektor nestabilan nakon kraha dvije američke banke ranije ovog mjeseca. Nakon povećanja kamatnih stopa vrijednost dolara je opala. Sa posljednjim povećanjem, kamatna stopa američke centralne banke iznosti 5 posto.\nIvica Puljić je u Washingtonu.', 'Na Međunarodnom sajmu privrede u Mostaru dosta pažnje je posvećeno promjenama na tržištu radne snage, posebno u svjetlu jačanja IT sektora, koji diktira i nove obrazovne potrebe.\nHercegovačka razvojna agencija provodi program prekvalifikacije nezaposlenih kako bi svoje mjesto našli upravo u tom rastućem privrednom sektoru.', 'Cijene kvadrata nekretnina u Srbiji nastavljaju rasti, kao i kamate za stambene kredite.\n Međutim, oni su i dalje najtraženiji bankarski proizvod i čine 44 posto svih izdanih kredita.\nIpak, rast euribora, koji je globalno podigao kamate kredita vezanih za euro, baš kao i rast referentne kamatne stope u Srbiji za kredite vezane za domaću valutu, uvjetovao je usporavanje kad je riječ o ukupnom zaduživanju građana.', 'Američka ministrica finansija Janet Yellen odbacila je prijedlog o kratkoročnom povećanju kapitala Svjetske banke.\n Yellen je na budžetskoj raspravi u Komitetu za izdvajanja za državne, inozemne operacije i srodne programe Predstavničkog doma Kongresa SAD-a rekla da želi da reforme Svjetske banke znatno prošire kreditiranje za borbu protiv klimatskih promjena i drugih globalnih kriza, uglavnom širenjem postojećih resursa, usvajanjem inovativnih politika finansiranja i mobilizacijom privatnih finansija, prenosi Tanjug, pozivajući se na Reuters.\n‘Ne tražimo povećanje kapitala’\n Povećanje kapitala bilo je među prijedlozima Svjetske banke u januaru, ali ono ne bi bilo moguće bez podrške SAD-a, najvećeg akcionara Svjetske banke, rekla je Yellen.\n “Ne tražimo povećanje kapitala. Želimo da vidimo bolju mobilizaciju privatnih resursa pored investicija Svjetske banke, ali u ovom trenutku ne tražimo povećanje kapitala”, rekla je Yellen.\nPosljednje povećanje kapitala Svjetske banke, od 13 milijardi dolara, odobrile su zemlje članice 2018. godine, ali stvoreni kreditni kapaciteti bili su pod velikim pritiskom zbog pandemije i posljedica rata u Ukrajini, navodi Reuters.']